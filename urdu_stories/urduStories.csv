Title,Story
Khazan Kay Baad | UrduZone,"افنان نے شادی سے انکار کر دیا تھا۔ خبر تھی یا بم دھما کا۔ وہ متاثرین کی فہرست میں سب سے اول نمبر پر تھی۔ اس کا قصور نہ تھا مگر وہ کسی مفرور ملزم کی طرح منہ چھپاتی پھر رہی تھی ۔ خوف اس کی پر چھائی بن کر اس کے وجود سے چپک گیا تھا اور وہ ہر آہٹ پر پتے کی طرح لرز جاتی تھی۔ ایسے میں صالحہ آپا کے آنے کی اطلاع اس کی سماعتوں میں سیسہ ڈالے جانے کے برابر تھی ۔ گو کہ نہ اسے عدالت کے لگائے جانے کا انتظار تھا، نہ سزا سنائے جانے کا۔ وہ تو بس رد کیے جانے کی اذیت سہنے کے لیے اپنے آپ کو تیار کر رہی تھی۔ وقت کی سوئیاں لمحہ بہ لحہ آگے بڑھتی اس کے وجود سے لہو کی بوند یں نچوڑے جارہی تھیں اور اس کی حالت زلزلے کے نتیجے میں زمین بوس ہو جانے والے اس شخص کی طرح تھی جس کی امداد کو پکارتی چیخیں اس کے وجود کے اندر ہی دم توڑ جاتی ہیں اور انہیں سننے والا کوئی نہیں ہوتا اور آخر کار وہ اس اذیت پسند موت سے سمجھوتا کر کے سانسیں رکنے کا انتظار کرتا رہتا ہے۔ طے شدہ وقت کے مطابق صالحہ آپا دوپہر کے کھانے کے وقت آچکی تھیں ۔ کھانا وہ کھا کر آئی تھیں اور اب سب ابا کے کمرے میں موجود تھے۔ وہ اپنے کمرے میں جلے پیر کی بلی کی مانند گھوم رہی تھی کہ پرانی ملازمہ نذیرہ نے اسے ابا کے کمرے میں بلوائے جانے کا حکم سنایا۔ وہ خود کو بڑی سی چادر میں لپیٹے دھڑکنوں کی رفتار گنتے ہوئے ابا کے کمرے میں داخل ہوئی – صالحہ آپا ، فرحین اور صارم کے ہمراہ کمرے میں موجود تھیں۔ ابا، امی، بڑے بھیا، ثمرہ آپی، بھا بھی سب کی نگاہیں اس پر جمی ہوئی تھیں مگر وہ خود کسی سے نظریں نہیں ملا پا رہی تھی۔ وہ چپ چاپ کھڑی صور پھونکے جانے کی منتظر تھی۔ عنایا! بیٹھ جاؤ۔“ صالحہ آپا کی آواز بے تاثر تھی سو وہ ان کے مزاج کا اندازہ نہیں لگا سکی البتہ ثمرہ آپی کے اشارے پر روبورٹ کی مانند چلتی ہوئی ان کے پاس بیٹھ گئی اور سر جھکا لیا۔ ہم سب نے مل کر ایک فیصلہ لیا ہے کہ اب جبکہ افنان نے فرحین سے شادی سے انکار کر دیا ہے تو تمہاری اور صارم صالحہ آپا پانی کے گھونٹ لیتے ہوئے بات کر رہی تھیں ، اچانک انہیں اچھو لگ گیا۔ عنایا کا دل چاہا کہ وہ اس موقع کا فائدہ اٹھا کر بھاگ جائے یا پھر ان سب کے سامنے ہاتھ جوڑ کر ان سے پوچھے کہ اگر افنان بھائی نے شادی سے انکار کر دیا ہے تو اس میں میرا کیا قصور ہے؟ اور صارم تم تو مجھے سے محبت کے دعویدار تھے۔ افنان بھائی اور فرحین کا رشتہ تو پھر بھی ان کے بدلے طے پایا تھا۔ فرحین سے پوچھے فرحین تم بھی تو ایک لڑکی ہو ، خود کو میری جگہ رکھ کر سوچو کہ اگر افنان کی جگہ صارم نے ایسا کیا ہوتا تو کیا تم اس کے کیے کی سزا  بھگتے ہوئے خون کے آنسو نہیں روتیں۔ مگر اس کے الفاظ قوت گویائی سے محروم تھے۔ سوچوں کی بڑھتی آواز میں اگر چہ اس کا دماغ پھاڑنے پر آمادہ تھیں اور قریب تھا کہ وہ سر پکڑ کر غش کھا کر گر جاتی۔ صالحہ آپا نے آکر اسے اپنی آغوش میں بھر لیا۔ ” کیا ہوا ہے میری بچی !  ۔ ارے یہ وقت تو سب پر آتا ہے۔ لڑکیاں ماں باپ کا گھر چھوڑ کر جاتی ہیں، ہاں البتہ یوں اچانک یہ خبر تمہیں ضرور حیران و پریشان کر گئی ہوگی۔ بس اصل میں، میں کوئی رسک نہیں لینا چاہتی اور اچھا ہے ناں، تمہاری اور صارم کی شادی کے بہانے یہ جو وقتی اداسی ہم سب کے درمیان گھر کر گئی ہے، دور ہو جائے گی۔ صالحہ آپا جانے کیا کیا کیے جارہی تھیں اور وہ دم بخود ان کے چہرے کو کھوج رہی تھی گو یا اندازہ لگانا چاہ رہی ہو کیا آیا وہ اپنے ہوش و حواس میں ہیں ورنہ ان جیسی روایت پسند خاتون کا یہ فیصلہ اور ایسا قدم اس کے لیے تو کم از کم کسی معجزے سے کم نہ تھا۔ صالحہ آیا ! ہم کس منہ سے آپ کا شکریہ ادا کریں۔ قسم لے لیں، ہمیں ہر گز اندازہ نہیں تھا کہ افنان با ہر جا کر ایسی گری ہوئی حرکت کرے گا۔   گوری سے شادی رچا کر اس نے بہت پستی کاثبوت دیا ہے اور افسوس تویہ ہے کہ اگر ایا ارادہ تھا بھی تو وہ فرحین سے منگنی سے انکار ہی کر دیتا۔  آپ جیسے مہذب او رروایت پسند گھرانے سے جڑنا ہماری خوش نصیبی ہے ورنہ کس نے سوچا تھا کہ پڑوس سے ہمارا رشتہ سمدھیانے میں بدل جائے گا۔ مجھے تو اب تک یقین نہیں آرہا کہ آپ سب نے اتنا بڑا دل کیا اور ہماری عنایا کوٹھکرا کر جانے کی بجائے دل سے اپنالیا۔ ورنہ اکثر تو ایسے معاملات میں یہی دیکھنے میں آیا ہے کہ اگر ایک طرف سے رشتہ ٹوٹے تو دوسری طرف سے بھی برابر کا بدلہ لیا جاتا ہے۔ آپ کے ظرف نے ہمیں جیت لیا۔” ثمرہ آپی نے گویا عنایا کے دل کی بات کہہ دی تھی ۔ خود اس کے دل میں  بھی صالحہ آپا کی قدر و منزلت بے حد بڑھ چکی تھی۔ نہیں ثمرہ  ایسے مت کہو۔ میں انسان ہوں فرشتہ نہیں۔ میں آج بھی روایت پسند ہوں مگر میں صرف ان روایتوں کی ترقی کی حامی ہوں جو مثبت ہوں۔ ادلے بدلے کی شادی اگر ہم پلہ اور بخوشی ہو تو کوئی حرج نہیں مگر کسی ایک کی غلطی کی سزا دوسرے کو دینا سراسر نا انصافی ہے اور میں ایسی روایات کی نا طرف دار ہوں، نہ حامی۔ چلو عنایا! اب ذرا جلدی سے اپنے ہاتھ کی چائے اور پکوڑے تو کھلا دو۔ دیکھو ذرا کیسی سہانی ہوا چل رہی ہے ۔ ” صالحہ آپا نے اس کا ماتھا چوم کر کہا تو وہ مسکرا کر صحن میں بنے کچن میں آگئی۔کڑھائی میں تیل ڈال کر چولہے پر چڑھایا اور سامنے لگی کیاریوں میں لگے نئے سر سبز    پھولوں کی کونپلوں کو ہوا کی گدگدیوں سے جھومتا دیکھ کر مسکرا دی کیونکہ خزاں کے بعد آنے والی بہار کے جھونکے اسے گنگنانے پر مجبور کر رہے تھے۔ بہار آئی 
تو جیسے ایک بار لوٹ آئے ہیں پھر عدم سے 
وہ خواب سارے، شباب سارے اردو کہانیاں خواتین ڈائجسٹ خواتین ڈائجسٹ کہانیاں آن لائن"
Saas Ka Keisa Insaf | UrduZone,"دس مرلے کا یہ گھر ، جس کے ایک طرف کمرے، آگے برآمدہ اور بڑا سا صحن تھا اور اس پر مکمل طور پر نصرت بیگم کی اجارہ داری تھی۔ اولاد پر تو رعب تھا ہی، اب دونوں بہوؤں کو بھی خوب ہی دبا کر رکھا ہوا تھا۔ مجال تھی جو ان کے کسی کام میں کوئی کوتاہی ہو ، وقت پر ناشتہ ، کھانا اور استری شدہ کپڑے ، ان کے اپنے اصول ، قاعدے اور قانون تھے جو آتے ہی دونوں بہوؤں کو از بر کروا دیے گئے تھے۔ لیکن ان سے چوک تو تب ہوئی جب تیسری بہو گھر آئی ۔ ان کی اکلوتی بہن کی نازوں پلی بیٹی ، جس کے ساتھ ٹرک بھر کر جہیز آیا تھا – دونوں نندوں کو سونے کے سیٹ ، نصرت بیگم کو جڑاؤ کنگن اوربھابیوں کو ہیروں کے ٹاپس روشان کو امریکہ کا ویزا ۔ حالانکہ روشان نے شروع میں بڑا ہنگامہ مچایا تھا کہ وہ اتنی صحت مند ، گول مٹول سی آئمہ سے قطعاً شادی نہیں کرے گا لیکن نصرت بیگم کے سامنے اس کی ایک نہیں چلتی تھی۔ امریکہ میں پلی بڑھی ہے خالص خوراکیں کھا کر جوان ہوئی ہے یہاں کی لڑکیوں جیسی مریل نہیں ہے – یہ صاف ثانیہ اور بھابھی کی ا سمارٹ نیس پر چوٹ کی گئی تھی۔ ماں وہ مجھ سے دو انچ لمبی بھی ہے ۔ لیکن بصیرت بیگم اس کا ایک بھی اعتراض خاطر میں نہ لائی تھیں – اور اب روشان اپنی بیوی کے آگے پیچھے یوں گھوم رہا تھا کہ سب گھر والے حیران تھے – چونچلے تھے کہ ختم ہونے کو ہی نہ آ رہے تھے- ثانیہ شادی والے گھر کا پھیلاوا سمیٹ سمیٹ کر تنگ آ چکی تھی۔ اس گھر میں تو لگتا ہے بس ایک میں ہی میزبان ہوں۔ باقی سب مہمان آئے ہوئے ہیں۔ صبح سے کام کر کر کے کمر اکڑ گئی – کبھی یہ تو کبھی وہ – فرمائشوں کی لمبی لسٹ ہر کوئی ماتھے پہ سجا کہ گھوم رہا ہے۔ ثانیہ نے با آواز بڑ بڑاتے ہوئے شزا کے منہ میں فیڈ ٹھونسا تھا۔ بھابھی ایک کپ چائے بنا دیں ۔” ٹک ٹک پہلے دروازہ بجا تھا اور پھر شانی کا چہرہ مع فرمائش نمودار ہوا۔ بڑی بھابھی سے کہہ دو۔” وہ تو دعا کی میڈیسن لینے گئی ہیں۔ فیور ہو رہا تھا اسے ۔ اچھا آ رہی ہوں ۔ “لبوں پر کئی جملے آتے آتے رک گئے ۔ اندر ہی اندرجلتے ہوئے اس نے کچن کا رخ کیا۔ لاؤنج میں ہنوز محفل جمی ہوئی تھی۔ اپنی دوعدد بہنیں تو نظر ہی نہیں آتیں اور اس نازنین کے ہاتھوں کی مہندی تو نہ جانے کب اترے گی۔ چائے کا پانی چوہلے پہ رکھا ہی تھا کہ روبی نے کچن میں جھانکا – میں چائے کا کہنے آئی تھی ساتھ نگٹس تل لینا اور آجاؤ تم بھی ، لاؤنج میں خوب محفل گرم ہے۔ وہ کہہ کرغائب ہوگئی۔ لوجی اب کہاں کا آرام – ” دو کی بجائے دس کپ بنا کر لاؤنج میں آئی۔ محفل خوب عروج پرتھی ہنی مون پہ جانے کا پروگرام فائنل ہو رہا تھا اور جب اس نے سنا کہ ناران کاغان جانے کا پروگرام بن رہا ہے اس کا تو دماغ ہی کھول اٹھا تھا۔ اپنے ادھورے تشنہ خواب خوب انگڑائی لے کر بیدار ہوئے تھے۔ کچھ سنا آپ نے ناران کاغان کی سیر کے پروگرام بن رہے ہیں اور ہماری دفعہ تو آپ کی امی کو ہنی مون کا مطلب ہی سمجھ میں نہیں آ رہا تھا۔ کیا آپ ان کے اکلوتے تھے جنہیں خوب پلو سے باندھ باندھ کر رکھا یہ ساری پابندیاں اصول قاعدے ہمارے لیے، باقی تو عیاشیاں کرتے پھر رہے ہیں۔” ثانیہ کا غصّہ کسی طور کم نہیں ہور ہا تھا۔ کتنی خواہش تھی اس کی پہاڑوں کی سیر برف باری کا موسم اور خوب صورت نظاروں کو قریب سے دیکھنے کی لیکن ساس نے کہہ دیا کہ وہ تو ان علاقوں میں جانے کی اجازت نہیں دیں گی – اور اب بھانجی کو کھلی اجازت تھی – امریکن پلس جو تھی ، اب بہو جو جینز ٹاپ میں گھوم رہی ہے تو ابو کے خاندانی وقار پر کوئی حرف نہیں آ رہا اور میں نے جو چوڑی دار پاجامہ پہن لیا تھا تو کہہ دیا ہمارے گھرانوں میں عورتیں ایسا لباس نہیں پہنتیں ۔  ثانیہ کا ایک ایک ٹانکا ادھررہا تھا ، ساری پرانی باتیں یاد آ رہی تھیں – 
اسے تو شادی کے ایک ہفتے بعد ہی سونے ، جاگنے کے اوقات رواج ، اصول قائد لکھا پڑھا دیے گئے تھے اور پھر اسے بھابھی کے نقش قدم پر چلنا تھا اور بھا بھی جو تھیں ۔ اللہ میاں کی گائے مجال ہے جو پیشانی پہ بل بھی پڑ جائے۔یا کسی کام میں پیچھے رہ جا ئیں ۔  سلمیٰ جیسی بہو تو قسمت والوں کو ملتی ہے۔ اس کی وجہ یہ کی کہ روحی کی شادی بھابھی کے بھائی سے ہوئی تھی تو وہ ایک دوسرے کا بھرم سنبھالے بیٹھی تھیں۔شادی کے ابتدائی دنوں میں وہ بڑی خوش ہوتی تھی کہ چلو ڈائینگ ٹیبل پر کھانا لگتا ہے۔دو تین ڈشس بنتی ہیں۔ میٹھے میں بھی ضرور ایک ڈش ہوتی ہے اور بعد میں جب یہ مشقت طلب کام خود کرنا پڑا تو اسے جی بھر کر کوفت ہوئی۔ وہ تو سمجھ رہی تھی کہ ابھی گھر میں مہمان وغیرہ موجود ہیں یا پھر وہ نئی نئی دلہن ہے تو شاید اس کے اعزاز میں یہ سب اہتمام کیا جاتا ہے لیکن کھانے کی میز پر دو افراد کیوں نہ ہوں۔ ڈش میں چاول،ڈونگوں میں سالن سیلڈ ، رائتہ اور میٹھے کا ڈونگہ، کٹوریاں الگ ۔ اتنے برتن دیکھ کر اسے جو ابال اٹھتے وہ الگ کہانی تھی۔ نصرت بیگم کو صبح سات بجے ناشتہ چاہیے اور یہ ذمہ داری اس کی تھی۔ اس وجہ سے صبح دیر تک سونے کی عیاشی ختم – پھر بڑی نند نے پوچھ لیا۔سلائی آتی ہے۔ اس نے جھٹ نفی میں گردن ہلائی کہ یہ تو آ بیل مجھے مار والا معاملہ تھا۔ لیکن روحی تو کہہ رہی تھی تم نے کورس کر رکھا – پر بعد میں پر ٹیکس نہیں کی تو بھول گئی ۔” اس نے بمشکل جان چھڑائی لیکن نازی کو اپنی منوانے کی عادت تھی۔ تو اس میں کیا مشکل ہے۔ گڑیا اور کرن کے کپڑوں پر پریکٹس کر لینا۔ ” نہ صرف مشورہ دیا بلکہ اگلے روز د و شاپر بھیبھجوا دیے – اب وہ بڑی خوش تھی کہ چلو چار دن آئمہ بھی میں عیش کر لے — پھر وہ دو پہر کا کھانا اور صبح کے بر تن اس کےذمے لگا ئیں گی مگر وہ تو اماں کی بھانجی تھی نا وہ بھی امریکن پلٹ۔ ہنی مون سے واپس آ کر بھی اس کے ہاتھوں کی مہندیگیلی ہے رہی – نہ اس سے میٹھا چٹوائی کی رسم ہوئی اور نہ اس نے کسی کام کو ہاتھ لگایا۔ اور نہ ہی اس پر کوئی ذمہ داری ڈالی گئی۔ ساس نے مہمان مہمان کہہ کر اس کا بھرم بنائے رکھا۔ دونوں بہنیں اپنے سسرال سدھاریں تو کچھ روٹین سیٹ ہوئی تھی۔ اب سارا دن گھر کے کام وہ اور بھابھی مل کر نمٹا لیتی تھیں۔ لیکن اس نے ساس کو ہمیشہ بھی بھابھی کا طرف دار دیکھا تھا۔ ہر آئے گئے کے سامنے ان کی تعریفوں کے پل ہوتے ۔ خاندان میں کوئی تقریب ہو یا شادی ہر جگہ بھابھی کو ساتھ لے کر جاتیں۔ بھائی کے بچوں کے کپڑے برانڈ اوربوتیک سے لیے جاتے اور اسے عام سے بازار سے لا کر دے دیتیں کہ بھابھی کامیاں یونان میں سیٹ تھا اور زیادہ کماتا تھا۔ جب سے روشان امریکہ گیا تھا۔ گھر میں سب کے خرچے لگا دیے گئے تھے کہ گھر میں تینوں بھائیوں نے دینے ہیں۔ اب ساس کی نا انصافیاں کھلنے کی تھیں۔ شایان سب دیکھ رہا تھا مگر کیا کرتا وہ یونان سے ڈی پورٹ ہو کر آچکا تھا یہاں کوئی ڈھنگ کی نوکری نہیں مل رہی تھی۔ اس نے شانی سے بات کی تو اس نے اپنے رونے شروع کر دیے تھے پھر ادھر ادھر کی باتوں کے بعد یقین دلایا کہ وہ سیٹ ہوتے ہی اسے بلائے گا۔ لیکن لگتا تھا اس کا اگلے دس سال بھی سیٹ ہونے کا کوئی امکان نہیں کیونکہ وہ ابھی خود اپنے سسرکے زیر کفالت تھا۔ شایان نے ایک دوست سے پیسوں کا بندو بست کیا۔ کچھ ثانیہ کے گھر والوں نے ارینج کروا دیا تھا اور دبئی چلا گیا۔ بھائیوں اور ماں سے اس کا دل بہت بدظن ہوا یونان سے سات سال اس نے کما کر جو بھیجا تھا۔ وہ نصرت بیگم نے دونوں لڑکیوں کو ٹرک بھر کر جہیز دے دیا تھا یا پھر اپنے جوڑے، زیور اور کھانے پینے کی عیاشیوں میں اڑادیا تھا۔ شایان نے سوچ لیا تھا اب وہ گھر پیسے نہیں بھجوائے گا۔ اور جب اس نے گھر پیسے نہیں بھجوائے تھے تو اب ایک نیا محاز کھل گیا تھا۔ کام والی جانے خود چھوڑ گئی تھی یا نصرت بیگم نے ہی آنے سے منع کر دیا تھا۔ آئمہ کے گھرآنے والی پہلی خوشی سے سارا گھر خوش تھا جیسے اس گھر میں پہلا بچہ آنے والا ہو۔ اس کو تو ساس نے ہتھیلی کا چھالا بنا رکھا تھا۔ ہر کام کے لیے اب اسے ہی آواز لگتی تھی جب بھی کام کا ٹائم ہوتا بھابھی اپنا پھیلاوا پھیلا کر بیٹھ جاتی تھیں بھی الماری سیٹ کرنے لگ جاتیں یاں بچوں کو پڑھانے بیٹھ جاتیں یا محلے کے دورے پر نکل جائیں۔ ابھی بھی شام کے برتن دھو کر وہ کمرے میں جانے کا سوچ ہی رہی تھی جب آئمہ کی آمد ہوئی۔ بھابھی مجھےمینگو ملک شیک بنا دو۔ کھانا تو مجھے سے کھا یا ہی نہیں جارہا۔ عجیب سی طبیعت ہورہی ہے۔” فریج میںدودھ اور مینگو موجود ہیں اور بلینڈر وہاں رکھا ہے۔ وہ کہہ کر کچن سے نکل آئی تھی غصّے سے اس کا تیرہ سرخ ہورہا تھا چلو ساس کے اضافی کام تو وہ کر دیتی تھی اب کیا ہر کسی کی نوکر بن جائے وہ بھی گھر کی بہو ہے اس کو بھی اپنی ذمہ داریوں کا خیال کرنا چاہیے تھا۔ پر کون سی ذمہ داریاں ؟؟ نصرت بیگم نے تو اس پر کوئی ذمہ داری ڈالی ہی نہیں ۔ تو کیا وہ اتنی بیوقوف تھی۔ اسے خود یہ حیرت ہوئی اور اگلے ہی لمحے اس نے فیصلہ کر لیا کہ اسے اپنے حق کے لیے انگلی ٹیڑھی کرنی پڑے گی۔ پھر اگلے روز وہ بھی آرام سے دیر تک سوئی تھی۔ اٹھ کر کچن میں جھانکا گھر کے سب افراد ناشتہ کر چکے تھے سوائے آئمہ کے وہ شاید اس کے اٹھنے کا انتظار کر رہی تھی۔ لیکن اس نے بھی اپنا اور شزا کا ناشتہ بنایا اور لے کر کمرے میں چلی آئی یہ برتنوں کے ڈھیر کو نظر انداز کرتے ہوئے اس نے محض اپنے برتن دھوئے تھے۔ اور پھر تو گویا یہ سلسلہ ہی چل نکلا تھا۔ ایک ایک کر کے اس نے سارے کاموں سے ہاتھ کھینچ لیا تھا – گھر میں کوئی بھی نہ بولا اس لیے کہ جب ماسی نکالی ہے نصرت بیگم نے تو پھر سب اپنا اپنا کم خود کریں – ثانیہ کے دن بھی پھرنے والے تھے کیونکہ اس کے شوہر نے دبئی میں قدم جمانے کے بعد اپنی فیملی کو دبئی بلوانے کا فیصلہ کر لیا – نصرت بیگم نے خوب واویلا مچایا پرانکی ایک نہ چلی – آئمہ کی زندگی کے بھی سنہرے دن اب نصرت بیگم کو بوجھ لگنے لگے – بڑی بھابھی اپنے موڈ کی تھیں ثانیہ کے جاتے ہی انہوں نے بھی اپنا کچن الگ کر لیا – یوں گھر کی ساری ذمہ داری اب نصرت بیگم کے سر آ گئی – آئمہ کوئی کم نہ کرتی تھی نہ اس کو عادت تھی – گھرہر وقت گندا رہنے لگا – نندوں کو بھی پروٹوکول ملنا بند ہو گیا آخر ان کی خدمت اب کون کرتا ثانیہ تو تھی نہیں – یوں جہاں ثانیہ کی زندگی میں دبئی آ کرسکون آیا وہیں نصرت بیگم الجھ گئیں – اب ان کو رہ رہ کر ثانیہ کی قدر آ رہی تھی کہ  انہوں نے ثانیہ کی پرواہ نہ کی – ثانیہ کی شوھر نے ہی اپنی بہنوں کی بھی شادیاں کیں لیکن ثانیہ نے آج تک نہ جتلایا تھا – بیٹا بیروزگار کیا ہوا نصرت بیگم نے تو آنکھیں ماتھے پر رکھ لیں گویا وہ ہمیشہ سے مفت کی روٹیاں توڑتا آیا ہے – ثانیہ کی قدر نصرت بیگم کو بہت دیر سے آئی – ثانیہ نے گڑیا اور کرن کو اسکول ڈالا اور خود بھی ٹیچنگ کر لی – زندگی اور آسودہ ہو گئی – دونوں میں بیوی مل کر کمانے لگے – نصرت بیگم بس آہ بھرتی رہ گئیں کہ انہوں نے ہیرے کی قدر نہ کی – اردو کہانیاں خواتین ڈائجسٹ خواتین ڈائجسٹ کہانیاں آن لائن"
Meekay Aur Susraal Ki Mahro | UrduZone,اس نے ایک نظر گلی کا موڑ مڑتی ثوبان کی بائیک کو دیکھا اور دوسری نظر سامنے گھر کے دروازے پر ڈالی۔ یہ دروازہ اور اس کے اس پار جو گھر تھا۔ اس کے ماں باپ کا گھر  یعنی میکہ- یہ سوچ کر ہی اس کی رگوں پے سکون ہی سکون اتر گیا۔ بچپن اور جوانی کی یادوں کا مسکن ۔ اس کے لبوں پر مسکراہٹ آئی ۔ وہ گھر جس میں بے ساختگیوں کا تمام عرصہ گزرا ۔ وہ دروازے کو انگلیوں سے چھو رہی تھی انگلیوں کی پوریں تک گنگنانے لگیں۔ اندر جانے کے بجائے یہیں کھڑے رہ کر ان خوب صورت و خوشگوار احساسات میں گھر کر کچھ لمحے سو جانے کو دل کر رہا تھا۔ نم ہوا کے جھونکے سے کہیں سے آنے کے تھے۔ ملگجی روشنی خیالوں کے نرم بستر کا تصور ارد گرد باندھنے لگی۔ اس کا دل یہ چاہ رہا تھا کہ وہ اس چوکھٹ پر بیٹھ جائے اور اپنے بچپن اور گزرے دنوں میں کھو جائے۔ کوئی کندھا نہ ہلائے نہ کوئی سسرال کی محنت مشقتیں بے آرامی پریشانیاں جیسے ثوبان کی بائیک سے لپٹا غبار اپنے ساتھ لے گیا تھا۔ اب تو جسم ہلکا پھلکا تھا۔ سانسیں دھیمی اور رواں تھیں ۔ ہر لڑکی شادی کے موقع پر کیوں روتی ہے یہ اس کے رشتے دار کیوں روتے ہیں ؟ بڑی بوڑھیاں۔ خالائیں ، مامیاں ، اور پھوپھیاں سب کو اپنا اپنا وہ وقت یاد آنے لگتا ہے جب میکے کی دہلیز سے نکل کر لڑکی ہر اس چیز کو وداع کر جاتی ہے ۔ جو دوبارہ ویسی نہیں ملتی  – یادیں رشتے بدلنے سے گھر بدلنے سے زندگی کے انداز بدلنے سے نہیں بدلتیں۔ وہ تبدیلی سے مشروط نہیں ہوتیں۔ اس کی آنکھوں کے گوشے بھیگنے لگے۔ پرس کندھے پر ڈال کر اس نے بیل پر انگلی رکھی۔ عمر دروازے پر دیکھو۔ اندر سے فورا دادی کی آواز آئی۔ عادی ! تم ہی جاؤ بیٹا !” غالبا” کچن سے امی پکاری تھیں – سونو کہاں ہو تم ۔ بیل ہو رہی ہے۔  عمارہ چلائی تھی۔ اسے ہنسی آگئی وہ بیل پر انگلی جمائے کھڑی رہی۔ توبہ توبہ کون ہے ؟ جانے کون ہوا کے گھوڑے پر سوار ہے امی پکاریں – یہ جنید ہی ہو گا۔ لفنگا جلد باز۔   پھر مسلسل ہوتی بیل پر بوکھلا کر سب ہی دروازے کی جانب لپکے تھے ۔ دروازے کی دوسری جانب سے کئی آوازوں کے ساتھ دروازہ کھولا گیا۔ اس کا پورا میکہ استقبال کے لیے دروازہ پر موجود تھا۔ وہ ہنستے ہوئے اندر داخل ہو گئی ۔ دروازے پر کھڑے سب لوگوں کی چیخیں بے ساختہ تھیں۔ مہر آئ ہے – مہر تم ؟ اس کے آس پاس سب ہی اکٹھے ہو گئے اور اپنی اپنی بولیاں بولنے لگے۔ ہر کسی کا خوشی کے اظہار کا اپنا انداز تھا۔ ایک ہی شہر میں رہتے ہوئے وہ آئی بھی تو پورے چھ ماہ بعد تھی – پورے چھ ماہ بعد! دوسری بار چیخوں سے صحن تب گونجا۔ جب اس نے بتایا کہ وہ دو دن رکنے آئی ہے۔سب خوش تھے ۔” میں نے فروٹ کسٹرڈ بنانا سیکھا ہے۔ تمہارے لیے بناؤں گی۔ تمہیں میٹھا بہت پسند ہے نا۔ ” عمارہ نے اس کے بالوں میں کنگھا کرتے ہوئے کہا۔ مل کر کوئی اچھی سی مووی دیکھیں گے۔ چھت پر پارٹی بھی کریں گے اور دیر تک جاگیں گے – کراچی والے کزنز سے اسکائپ پر محفلیں لگائیں گے۔ “اپنے اپنے طور پر سب اس کی آمد پر پروگرام سیٹ کیے جا رہے تھے- اس کے اندر زندگی مسکرا رہی تھی – میکے کا ہر موسم ہی نرالا ہوتا ہے۔ سب سے پہلی نشست دادی چچی اور امی کے ساتھ لگئی۔ چچی کچن میں مصروف ہونے کے باوجود باتوں میں شامل ہو رہی تھیں۔ دادی اور امی البتہ تخت پرباتوں کے ساتھ ساتھ لحافوں کی مرمت میں بھی لگئی ہوئی تھیں۔ بالوں میں تیل لگائے بغیر دوپٹے کے وہ ا ن کے قریب لیٹی ہوئی تھی۔ اک عجب بے فکری تھی جس میں مزا ہی مزا تھا۔ تمہاری ساس کی بہن عمرے سے واپس آگئیں- ثوبان کی پروموشن کا کیا ہوا ؟ نادرہ آپا بیٹے کی منگنی کر رہی ہیں۔ تمہیں بھی بلاوہ دیں گی ۔ تم اجازت لے کر رکھنا۔ ورنہ تمہاری ساس عین وقت پر  بیمار پڑ جاتی ہیں۔” تمہاری نندوں کے رشتے ہوئے کہیں۔” تمہارا دیوار اور کتنے سال فیل ہوتا رہے گا۔ بلاوجہ خرچہ کروا رہا ہے بھائی کا اور تم یہ سوٹ پہن کر آگئیں۔ ڈھونڈ کر پہنا ہوگا۔ میکے آرہی تھیں۔ یہ حلیہ بنا کر آتے ہیں ماں باپ کے گھر۔ آنکھیں دیکھو جیسے کسی بڑی بیماری سے اٹھی ہو- پریشانی نا کرو ، ان شاء الله سب بہتر ہوگا- اللہ خوش رکھے۔ سکھی رہو۔ بچوں کا ادب اور گھر والوں سے محبت سے رہا کرو۔ سسرال میں تو شروعات میں یونہی ہوتا ہے۔ کئی سال لگ جاتے ہیں معاملات سمجھے اور سنبھالنے میں سکھ کے موسم بھی بالاآخر آہی جاتے ہیں۔ ارے تمہیں تو نیند آرہی ہے۔ چلو اندر چل کرلیٹو میرا بچہ وہ کمرے میں آکر لیٹی اور چند ہی لمحوں میں بے خبر ہو گئی۔ لمبی نیند لے کر اٹھی تو اپنے ساتھ لایا واحد جوڑا پہننے کے لیے نکالا اور فریش ہونے چل دی۔ پورا گھر سنسان پڑا تھا۔ گیلے بالوں کے ساتھ کھڑے ہو کر گھر کا جائزہ لینے لگی۔ نظروں کے سامنے ٹھنڈا میٹھا پرکیف منظر تھا -اس کے میکے کے گھر کا – شام کی خاموش لمحوں میں خوابناک رات قدم رکھنا چاہتی تھی -ارد گرد کے گھروں کے کچن میں کھٹرپٹڑ کی آوازیں کبھی تیز تو کبھی مدھم سنائی دے رہی تھیں۔ اس نے صحن کی لائٹس آن کیں۔ سب لوگ کہاں ہیں؟   تھوڑی ہی دیر میں سب اکٹھے ہونے لگے ہنستے اور خوش باش۔ پڑوس والی ثانیہ کے پورے دس سال بعد بیٹا ہوا ہے  سن کر اتنی خوشی ہوئی کہ سب ہی دیکھنے چلے گئے – تم کھانا کھاو پھر مل کر چائے پیتے ہیں۔ چائے پینے کے بعد امی تین خوب صورت رنگوں والے سلے ہوئے سوٹ لے آئیں۔ تمہارے لیے بنوائے تھے۔ پسند آئے؟یہ رکھ لو کام آئیں گے- تھوڑی ہی دیر بعد دادی نے دو ہزار اپنی مٹھی سےاس کے ہاتھ میں منتقل کر کے اس کی مٹھی بھی بند کرلی – یہ بیڈ شیٹ ۔ میرے بھائی نے گوادر سے بھیجی تم اپنے بیڈ پر بچھانا بہت خوب صورت لگےگی چچی بولیں – اس بار ہاکر شعاع کے دو پرچے دے گئے ہیں – ایک تم لے جاو رات کو ڈایجیسٹ پڑھنے کا مزہ ہی اور ہے – عامرہ نے سب سامان کے اوپر اس ماہ کا شعاع رکھا – سسرال میں بھی سب ہی پیار کرتے ہیں۔ سب ساتھی ہوتے ہیں۔ رشتے بنتے ہیں۔ پر یہ پیار اتنا سچا کیوں لگتا ہے؟ شعاع پڑھنے میں وہ اتنی گم تھی کہ پاس پڑے موبائل پر میسج ٹون بجی تو اس کا دھیان ہی نہ گیا  – جنید عادی اور عمر اس کے لیے آئس کریم اور چاکلیٹس لائے تھے۔ دونوں چیزوں فریج میں رکھ کر سب نے رات کا کھانا مل کر بنانے کا فیصلہ کیا- سب ہی نے کچن میں دھاوا بول دیا۔ تھوڑی ہی دیر میں وہاں ایک ہڑبونگ مچ گئی – فروٹ کسٹرڈ بنانے کے لیے کسی نے فروٹ دھو کر کٹنگ کی کسی نے بریانی بنانے کے لیے عمارہ کی مدد کی۔ کسی نے رائتہ بنایا۔  بریانی کو دم پر رکھنے کے بعد آخر میں  مہر نے سب کے لیے چائے بنائی ۔ کھانے سے پہلے چائے پینے کی کیا تک تھی بھلا ؟ کیوںکہ کھانے کے بعد ہم کولڈ ڈرنک پئین گے آج بہت کام کر لیا ہے – سب ہی نے بچپن کی یاد تازہ کرتے ہوئے لہک لہک کر کمرشل کو گنگنایا – باتیں تھیں۔ ہنسی تھی ۔ سکون تھا۔ اس دوران مہر کے موبائل اسکرین پر بہت میسج جمع ہو گئے تھے۔ابھی رات کے نو بج رہے تھے۔ رات کا کھانا کھانے کے بعد سب ہی مل کر بیٹھے تو باتوں باتوں میں وقت گزرنے کا احساس ہی نہ ہو سکا – برآمدے کے فرش پر  عادی کے ساتھ لوڈو کھیلنے لگی۔عمارہ دادی کی ہدایت پر اس کو دیے جانے والے تحائف اور سامان وغیرہ ایک جگہ اکٹھے کرنے لگی۔ کیو نکہ کل اسے یہاں سے چلے جانا تھا۔  فریج سے لیموں کا شربت اسٹور سے اچار کے دو مرتبان اس کا پرس ۔ سونو جنید اور عمران اس کے ارد گرد بیٹھے ہوئے تھے۔اور کیا رہتا ہے ؟ عمارہ سامان سمیٹتے ہوے بڑبڑائی ۔ آزادی اور بے فکری کی مدت پوری ہونے والی تھی۔ مشینی زندگی اس کی منتظر ہے ۔ منظر بدلنے لگا – دل اور دماغ ہر چیز سے بد زن ہونے لگے – تھوڑی ہی دیر میں عمارہ اس کا موبائل لیے اس کے پاس آئی – نیو میسیجز کی تعداد پچیس ہو گئی ہے ۔ سارے ہی ثوبان بھائی کے ہیں  تم اوپن کر کے پڑھتی جاؤ میں سن رہی ہوں ” اس نے ہر احساس سے نظر چرا کر فی الحال لوڈو پر توجہ مرکوز کردی ۔ آفس کے بعد کھانا کھا کر سونے لگا ہوں۔” میسج نمبر ٹو فریش ہو کر دوستوں میں جا رہا رات کے دو بج رہے ہیں۔ میں کمپیوٹر پر کام کر رہا تم اپنے امی ابو کے پاس جا کر میرے امی ابو کو بھول گئی ہو۔ امی کی طبیعت کل سے خراب ہے۔”  بہن کی شادی کے موقع پر چھوٹا بھائی باپ سے  آپی اتنا کیوں رو رہی ہیں۔ دولہا بھائی کیوں نہیں رو رہے ؟ باپ بیٹا!آپی گیٹ تک روئیں گی ۔دولہا بھی قبر تک روئیں گے  “ثوبان کی امی کی طبیعت کا سن کر سب خاموش و گئے تھے – فنی میسج پر سب ہنس دے تھے – تمہارے بغیر نیند نہیں آتی مہرو – بس باقی میں خود پڑھ لوں گی – اس نے موبائل گود میں رکھ لیا – اب سارا دھیان ثوبان اور اس کے گھر والوں کی طرف منتقل ہو گیا تھا – ثوبان  نےالماری بے ترتیب کر دی ہو گی ۔”  چولھا  گندہ ہو گیا ہو گا۔ امی وقت پر  دوائیں نہیں لیتی ہوں گی تبھی بیمار ہو گئی ہیں اگلا میسج تھا مہرو  میں پانچ دن کے لیے کراچی جا رہا ہوں۔ امی کی طبیعت بھی بہتر ہو گئی ہے۔ تم چاہو تو کل آجاتا ۔ چا ہو تو میرے آنے تک مزید  رہ لو ۔” ابھی بہت سارے میسج نیو بھی تھے۔ مگر اسی میسج کو اس نے دوبارہ پڑھا پھر پڑھا۔ یا ،، ہو – لوڈو پر ہاتھ مار کر ساری گوٹیں بکھیر دیں – تھوڑی ہی دیر بعد صحن قمقموں   سے گونج رہا تھا۔نمبر لاتے ملاتے وہ سیڑھیاں چڑھنے لگی ۔ ادھر سے کال رسید کی تھی۔۔ آ گئی یاد میری ثوبان کالجہ شکوہ لیے ہوئے تھا۔ آپ نے بھی تو کال نہیں کی – لو بھلا تمھارے پاس وقت کہاں تھا میں نی کتنے میسج کیے ایک کا بھی تم نے جواب نہیں دیا – مہرو کو غصّہ آنے کو تھا پر جیسے ہی ثوبان نے کہا میں عی کی دوائیں میڈیکل اسٹور سے لے رہا ہوں جو تمہارے گھر کے پاس ہے تو مہرو بے چین ہو گئی- اپنے گھر کا احساس اسے ستانے لگا اک ادا سے کہا آ جائیں میں اپپ کی ساتھ گھر چلتی ہوں – ثوبان کو اپنے کانوں پر یقین نہ آیا کیسے چھ مہینوں کے بعد گھر آنے والی مہرو اب چھ دن بھی میکے رہنے کو تیار نہیں –   گھر میں سب کو خدا حافظ کہتے ہوئے مہرو نے ایک بارسوچا میں انوکھی نہیں ہوں ہر شادی شدہ لڑکی مہرو ہوتی ہے – میکے میں ہو تو سسرال کی فکر اور سسرال میں ہو تو میکے کی یاد ستاتی ہے – آدھی سانس ہر شادی شدہ لڑکی کی میکے میں اور آدھی سانس سسرال میں اٹکی ہوتی ہے اور یہی کامیاب شادی شدہ زندگی کی ضمانت ہے – ۔ اردو کہانیاں خواتین ڈائجسٹ خواتین ڈائجسٹ کہانیاں آن لائن
Dhoka | UrduZone,"میں اور شکر کب سے گھٹیا اور تیسرے درجے کے بار میں بیٹھے مے نوشی سے شغل کر رہے تھے۔ ہماری بد قسمتی ہمیں یہاں لے آئی تھی۔ ہمیں وہم و گمان میں بھی نہ تھا کہ یہ دن بھی دیکھنا پڑے گا۔ ہم اس بار میں بیٹھنا تو درکنار اس کے سامنے سے گزرنا بھی پسند نہیں کرتے تھے۔ یہاں کا ماحول نہ صرف تیسرے درجے کا بلکہ پراگندہ بھی تھا۔ تیسرے درجے کے لڑکے لڑکیاں، عور تیں اور ہر عمر کے مرد بھی بار میں موجود تھے۔ مقامی چینل پر جور قص و موسیقی کا بولڈ پر وگرام دکھایا جا رہا تھا وہ نشہ تیز کر رہا تھا۔ بڑا آزادانہ، جذباتی اور فری قسم کا ماحول تھا۔ بار میں جو لڑکیاں تھیں ان کی عمریں سولہ سے بیس کے درمیان تھیں۔ ان میں ایک ویٹرس کملا، جو بیس برس کی تھی، وہ میرے محلے کی بہو تھی۔ اس کا شوہر شرابی تھا۔ میں اس کے پتی کو جانتا تھا اور وہ مجھے جانتی تھی۔ساس، پتی اور نندوں کا کہناتھا کہ پیسہ لائو کہیں سے بھی اور کیسے بھی تمہیں ہر بات کی آزادی اور کھلی چھوٹ ہے۔ وہ اس بار کی سب سے خوب صورت اور پرکشش عورت تھی۔ اس پر سولہ برس کی دوشیزہ کا اس لیے گمان ہوتا تھا وہ چھریرے اور متناسب بدن کی تھی۔ اگر اس کی اولاد نہ ہوتی تو جانے کب کی گھر چھوڑ کر کہیں روپوش ہو جاتی۔ جب کسی دن کسی وجہ سے وہ کم پیسے لاتی تو سب مل کر اس غریب کا بھرتا بنا دیتے تھے۔ یہ کہانی صرف ایک کملا کی نہیں، ہزاروں کملائوں کی تھی۔ اس نے دو ایک مرتبہ میری کوٹھری کا دروازہ بھی رات دس بجے کھٹکھٹایا تھا، لیکن صرف ایک مرتبہ میں نے اس کی مدد کی تھی۔ کملا کو سو روپے کی ضرورت تھی ورنہ اس کا سواگت لاتوں، جوتوں اور تیل چھڑک کر آگے لگانے کی دھمکیوں سے ہوتا۔ بیروزگاری کتنی بری لعنت اور اذیت ہے ۔ ہم اچھی طرح جانتے تھے۔ ہماری خواہش ہوتی تھی کہ کوئی شکار نہ ہو جائے ، چاہے وہ دشمن ہی کیوں نہ ہو۔ اس شہر کی بلائیں ہر ایک کو نہ صرف لوٹ رہی تھیں بلکہ نوجوان لڑکیوں اور عورتوں کو غلاظت بھرے راستے پر چلنے پر مجبور کر رہی تھیں۔ ہم یہاں شباب کے لیے نہیں بلکہ شراب سے غم غلط کرنے آئے تھے۔ میں کل کا اخبار لے آیا تھا جو ایک شناسا بک اسٹال والے نے مفت میں دے دیا تھا۔ کل اتوار تھا۔ اتوار کے اخبارات میں ضرورت ہے کے اشتہارات کی بھر مار ہوتی تھی۔ شنکر بھی وہی صفحہ دیکھ رہا تھا۔ دفعتاً بیس برس کی ایک لڑکی اندر آئی، اس میں ہر کسی کو متوجہ کرنے والی جاذبیت بھری تھی۔ وہ گہرے میک آپ میں تھی۔ حالاں کہ اسے اس کی قطعی ضرورت نہ تھی کیونکہ اس کی نمکین اور روغنی جلد میں بڑا حسن اور نکھار تھا جو کسی میک آپ کا محتاج نہیں ہوتا۔ اس نے ہال کا سرسری سا جائزہ لیا اور ہماری میز کی سمت بڑھی۔ اسے ہم دونوں شاید چربی دار مرغے دکھائی دیئے تھے۔ اس کی ایک وجہ غالباً یہ تھی کہ ہم دونوں ہال کے تمام گاہگوں میں قدرے صاف ستھرے اور خوش پوشاک دکھائی دے رہے تھے۔ اس نے میز کے قریب پہنچ کر دل کش انداز سے مسکرا کے دیکھا۔ اس کی آنکھوں میں خوب صورتی تھی اور چہرہ دل فریب, کیا میں آپ کی کوئی سیوا کر سکتی ہوں ؟ اس نے میری آنکھوں میں جھانکا۔ اس کی آواز بڑی مدھر تھی۔ کیوں نہیں کیوں نہیں میں نے اپنے برابر والی خالی کرسی کی طرف اشارہ کر کے شوخی سے کہا۔ شکریہ ۔ وہ یہ کہتے ہوئے کرسی پر بیٹھ گئی۔ شریمتی جی ! میں نے بڑی سنجیدگی سے کہا۔ ہم دو آدمی ہیں۔ دیکھ لیں ، سوچ لیں۔ اس سے کوئی فرق نہیں پڑتا۔  وہ قدرے شوخی سے بولی۔ میرا کام ہی سیوا کرنا ہے۔ کہنا بہت آسان ہے ۔ میں نے اس کے چہرے پر نگاہیں مرکوز کرتے ہوئے کہا۔ شنکر مجھے احمقوں کی طرح دیکھ رہا تھا۔ موقع تو دیں۔ اس کے چہرے پر نکھار سا آگیا۔ ہاتھ کنگن کو آرسی کیا میں نے سنجیدگی برقرار رکھی۔ ہم جو جام نچارہے ہیں اس کا بل چالیس روپے ہے اور ویٹرس کو ٹپ دینے کے لئے ہمارے پاس صرف پانچ روپے ہیں۔ لینچ کے لیے ہماری جیبوں میں دمڑی بھی نہیں ہے۔ آپ ہم دونوں کو کسی بھی ہوٹل میں دو لقے کھلا دیں تو ہم پر بڑا احسان ہو گا۔ آپ کی اس سیوا کو ہم کبھی بھی ۔ کیا..؟ وہ اک جھٹکے سے اُٹھ کھڑی ہوئی۔ اس کے چہرے کا رنگ ایسا بدلا کہ وہ کسی چڑیل کی مانند دکھائی دینے لگی۔ وہ سرعت سے مڑ کے جانے لگی تو میں نے فورا ہی اس کا ہاتھ تھام لیا۔ اس نے میرا ہاتھ اس بُری طرح جھٹکا جیسے ہاتھ میں کن کھجورا آگیا ہو پھر مجھے غضب ناک نظروں سے گھورتی ہوئی اس میز کی طرف بڑھ گئی جس پر ساٹھ برس کا بوڑھا سا شخص بھونڈی آواز میں گا رہا تھا اور نشے میں دُھت تھا۔ یہ دُنیا تیرے باپ کی نہیں میری بھی نہیں۔ میری پیتنی کی بھی نہیں ۔ ویٹرس بھی ہنس رہی تھیں۔ وہ اس کی میز پر بیٹھ گئی تو اس بوڑھے نے اپنا گانا موقوف کر دیا، پھر توقف کر کے جیب سے نوٹوں کی گڈی نکال کر دکھائی۔ نوٹوں کی گڈی کے جادو نے اس لڑکی کو رام کر دیا۔ بل ادا کرنے کے بعد وہ دونوں ایک ساتھ ہاتھ میں ہاتھ تھامے ہماری میز کے سامنے سے گزرے تو اس عورت نے مجھے حقارت بھری نظروں سے دیکھا اور پھبتی کسی بھکاری۔ اس نے غلط نہیں کہا تھا۔ ہم واقعی بھکاریوں سے بھی بدتر تھے ، ایسے بھکاری جنہیں کوئی ایک روپے کی بھیک دینے کو تیار نہ ہوتا، ورنہ کیا مجال تھی کہ یہ بوڑھا اس بلبل کو لے اڑتا اور ہم منہ دیکھتے رہ جاتے۔ میں اور شنکر کچھ دنوں پہلے تک نہ صرف بر سر روزگار تھے بلکہ کسی حد تک امیر کبیر تھے۔ بار اور ہوٹلوں اور شبینہ کلبوں میں بڑی عزت اور پذیرائی ملتی تھی۔ یہ سب اس لیے تھا کہ ہماری جیبیں ہر وقت بھری ہوتی تھیں۔ ہماری آمدنی بھی بہت اچھی تھی، بر سر روزگار تھے۔ پانچوں انگلیاں گھی میں سر کڑاہی میں تھا۔ ہم سپنوں جیسی سُندر زندگی بسر کر رہے تھے۔ ہم دونوں کا پیشہ قابل تعریف، باعزت اور معزز ہر گز نہیں تھا، کیونکہ ہم دونوں پیشہ ور مجرم تھے۔ کون سا جرم ایسا تھا جس میں ہم ماہر نہ تھے۔ دنیا کی ایک زیر زمین مافیا سے ہمارا تعلق تھا۔ مختلف قسم کی مہمات کے دوران ہماری جیب میں پڑا ریوالور کسی فرشتہ اجل سے کم نہ ہوتا تھا۔ وہ ہماری ہر مشکل آسان کر دیتا تھا۔ عورت ہو ، خطر ناک مجرم ہو، اسمگلر یا کوئی دولت مند یا کوئی مسلح سپاہی ، سبھی سر نگوں ہو جاتے۔ اب یہ ہماری باتیں قصہ پارینہ معلوم ہوتی تھیں۔ کہاں ہم ایئر کنڈیشنڈ لگژری اپارٹمنٹ کے خواب ناک ماحول میں رہتے تھے۔ کہاں اب ہم گھٹیا ترین علاقے کی ایک گھٹیا ترین عمارت میں تنگ و تاریک کوٹھریوں میں رہائش پذیر تھے۔ ان کوٹھریوں میں جتنا سکون اور آرام میسر تھا انہیں الفاظ میں بیان نہیں کیا جاسکتا۔ بس یوں سمجھ لیں کہ قبروں میں پڑے مردے بھی شاید اتنے بے چین نہ ہوتے ہوں گے جتنے ہم تھے۔ ہم روز ہی اخبار میں ضرورت ہے کا اشتہار بلکہ گم شدگی کے اشتہار بھی باقاعدگی سے پڑھتے تھے۔ اگر کسی عورت کے کتے یا بچے یا شوہر کی گم شدگی کا اشتہار نظر آتا ہم اس معرکے کے لیے مستعد ہو جاتے تھے۔ اس کے حصول کا جو معاوضہ ملتا تھا وہ ہماری گزر بسر کا ذریعہ ہوتا۔ سب سے مشکل ترین کام شوہر کی تلاش ہوتی تھی۔ شوہر اپنی شریمتی کے پاس کسی قیمت پر جانے کے لیے تیار نہیں ہوتے تھے۔ وہ کہتے تھے کہ بیس برس کے بعد تو زندان سے رہائی ملی ہے۔ ہم جشن آزادی منارہے ہیں۔ ہم اخبار پڑھتے پڑھتے اک دم چونک گئے۔ ٹی وی سے جو سانگ آئٹم دکھایا جا رہا تھا اسے اک دم روک دیا گیا۔ بریکنگ نیوز کی سلائیڈ آ گئی۔ پھر ٹی وی انائونسر نے نمودار ہو کر ایک سنسنی خیز خبر سُنائی جو ڈاکے سے متعلق تھی۔ ایک شاطر اور دلیر ڈاکو نے ایک عجیب و غریب اور دل چسپ ڈکیتی کی واردات کی تھی۔ اس نے شہر کی اسٹیل اور المونیم انڈسٹریز کے دو کارکنوں کو بے بس کر کے دو کروڑ کی رقم چھین لی تھی۔ انڈسٹریز کے یہ ملازمین جن میں ایک کیشیئر اور دوسرا اکائونٹینٹ تھا، ملازمین کی تنخواہیں اور سپلائرز کو دینے کے لیے رقم لے جارہے تھے۔ ڈاکو نے ایسا کوئی ثبوت نہیں چھوڑا جو اس کی گرفتاری میں پولیس کی مدد کر سکتا۔ وہ جس گاڑی سے فرار ہوا وہ بھی مسروقہ تھی اور وقوعہ کی جگہ سے کوئی تین میل کے فاصلے پر شہر کے بیچوں بیچ دستیاب ہوئی تھی۔ پولیس نے ڈاکو کی نشان دہی کے لیے ایک زبر دست انعام کا اعلان کیا تھا۔ نشان دہی کرنے والے کو مسروقہ رقم کا دس فیصد حصہ دینے کی پیش کش کی گئی تھی۔ پولیس کی اطلاع کے مطابق ڈاکو کا حلیہ یوں تھا۔ درمیانی قد ، دبلا پتلا جسم ، چہرے پر نقاب، نیلی جیکٹ، سفید قمیض اور کالی پتلون .. اس خبر کو سُنانے کے بعد ٹی وی پر پھر بولڈ اور بے حجابانہ رقص کا پروگرام نشر ہونے لگا۔ ہماری باس کی نظروں میں بڑی وقعت ، عزت اور قدر دانی تھی۔ اسے جب کبھی ہماری خدمات کی ضرورت محسوس ہوتی ، وہ ہماری پسند کی نئی ماڈل کی گاڑی بھیج دیتا تھا۔ پیشگی معاوضے کی خطیر رقم کام کے آغاز سے پہلے ہی ہماری جیبوں کو بھر دیتی تھی۔ ہمارے شب و روز ممبئی شہر کے شبینہ کلبوں اور نگار خانوں میں گزرتے تھے جہاں چوٹی کی ہیروئنیں اور ہیرو بھی آتے تھے ، اس کے علاوہ شوبز کی رنگین تتلیاں ، ابھرتی اداکارائیں اور ٹی وی کی فن کارائیں بھی صرف پیسے کے لیے آتی تھیں۔ ہمیں ان کا قرب حاصل تھا۔ قمار خانوں میں ان دنوں لکشمی ہم پر مہربان رہتی تھی۔ مٹی میں ہاتھ ڈالو تو وہ سونا بن جاتی تھی۔ پیسہ ہو تو دنیا کی ہر چیز خریدی جاسکتی ہے۔ ہم اس رقم سے خوب فائدہ اٹھاتے اور بہتی گنگا میں ہاتھ دھوتے۔ ہم نے کبھی بھی بھولے سے کل کی کوئی پروا نہیں کی۔ شنکر نے ٹی وی پر بولڈ رقص دیکھتے ہوئے اخبار اُٹھا کر میز پر زور سے پٹخا۔ یہ اس خبر کا ردعمل تھا جو ٹی وی پر نشر ہوئی تھی۔ بار کا مالک کائونٹر سے چیخ کر بولا۔ اسے کہتے ہیں عظیم کارنامہ کاش ! وہ سامنے ہوتا میں اس کے چرن چھو لیتا۔ ہاں واقعی شنکر نے جلے بھنے لہجے میں کہا۔  دبلا پتلا جسم, گدھے کو ایک ہاتھ مارو دو دن تک بستر سے نہ ہلے… اس نے تنہا ہی کیسا عظیم کارنامہ انجام دیا۔ ہمارے لیے ڈوب مرنے کا مقام ہے چلو بھر پانی میں… ایک ہم ہیں کہ کتے تلاش کر کے پیٹ کا ٹرک سرد کرتے ہیں۔ یار ! لعنت ہے ہماری زندگی پر۔ میں نے کچھ دیر سوچنے کے بعد اس کے قریب ہو کر اس کے کان میں سرگوشی کی۔ ” یار شنکر … ! کیوں نہ ہم مسز سادھنا گھوش کے کتے کی تلاش کے بجائے ، جس کی بازیابی پر صرف پانچ سو روپے ملیں گے لہذا، کیوں نہ ہم اس ڈاکو کا سراغ لگانے کی کوشش کریں۔ دو کروڑ کا دس فیصد کم نہیں ہوتا ہے۔ ہم پھر سے کئی دنوں تک شاہانہ زندگی بسر کریں گے۔ شنکر کی جگہ کوئی اور ہوتا تو وہ خوش ہو کر میرے ہاتھ چوم لیتا، میری تجویز کی تائید کرتا۔ وہ قنوطی شخص ہے۔اسی دوران ویٹرس جو سولہ برس کی تھی ، خالی گلاس اٹھانے آئی۔ اس کے جانے کے بعد وہ گہرا سانس لے کر مایوسی سے بولا۔ دیکھو شیخ چلی جیسی باتیں نہ کرو… کیا واردات کی تفصیلات سے اندازہ نہیں ہوتا کہ مجرم کس قدر شاطر اور چالاک ہے۔ وہ سپنے میں بھی ہمارے ہاتھ نہیں آئے گا بلکہ کہیں ہم اس کا شکار نہ ہو جائیں ؟ بار کے مالک کے کان بہت تیز تھے۔ اس نے ہماری بات سُن لی تھی۔ اس نے چیخ کر کہا۔ ہماری پولیس نری احمق ہے۔ وہ پولیس کے انتظار میں ان کی سیوا کرنے تھوڑی بیٹھا ہو گا۔ اس نے فرار کا منصوبہ پہلے ہی بنالیا ہو گا۔ وہ ہوائی جہاز سے رقم لوٹتے ہی فرار ہو گیا ہوگا اور وہ اکیلا ہر گز نہیں گیا ہوگا۔ جانے کس کی بیوی، بہن، بہو اور بیٹی کو ساتھ لیتا گیا ہو گا تا کہ جشن منا سکے۔ وہ شاید مشروب خاص پی رہا تھا۔ اس نے اپنا پیگ خالی کر کے کہا۔ برا نہ مانو اپنے گھر جا کر دیکھو کہیں تمہارے گھر کی عورت غائب تو نہیں ہے ؟ اتفاق سے ہم دونوں کے مقدر میں کوئی عورت نہیں لکھی اور تم بالکل ٹھیک کہتے ہو۔ ٹی وی سے جو خبر نشر ہوئی تھی اس میں بتایا گیا تھا کہ مسروقہ نوٹ بالکل نئے ہیں۔ ان کے نمبر بینک میں محفوظ ہیں۔ ظاہر ہے کہ مجرم اس صورت میں یہ نوٹ اس شہر میں خرچ کرنے کی غلطی نہیں کر سکتا۔ شنکر نے سر ہلا کر کہا۔ وہ یقینا کسی دوسرے صوبے میں فرار ہو گیا ہو گا۔ وہ بنگال، آسام .. یا میسور بھی جاسکتا ہے کیونکہ یہاں اتنی بڑی رقم غیر محفوظ ہونے کے علاوہ اس کی جان بھی خطرے میں تھی۔ دفعتاً مجھے اپنے سابق باس کا خیال آیا۔ میں اس کے بارے میں سوچنے لگا جس کے دو روپ تھے۔ اس کا ایک روپ یہ تھا کہ وہ اس ملک کا بہت بڑا صنعتکار تھا، دوسرے وہ زیر زمین دُنیا کا مافیا تھا۔ اس نے جرائم پیشہ افراد کا ایک گروہ بنا رکھا تھا۔ اس معاملے کا سنسنی خیز اور دل چسپ پہلو یہ تھا کہ ایک ڈاکو نے دوسرے ڈاکو کی دولت پر زبردست ڈاکا مارا تھا۔ لوہے کو لوہے نے کاٹا تھا۔ جب ہم اس کے آلہ کار تھے اور اس کا ہر حکم بجالاتے تو وہ دنیا کی ہر آسائش، شباب اور شراب فراہم کرتا تھا۔ شنکر کا اس گروہ سے نکلنا اس کی اپنی لغزش کا نتیجہ تھا مگر میرے اخراج کا سب ایک قتالۂ عالم تھی۔ میں ان دنوں ایک پری پیکر سے محبت کرتا تھا، اس کا نام کانتا تھا۔ میں اس بت طناز پر دل کھول کر خرچ کرتا تھا۔ یہ کہنا زیادہ مناسب ہو گا کہ اس پر اپنی آمدنی لٹاتا تھا۔ وہ نہ صرف سمجھدار، مہربان، فیاض، بلکہ شاطر بھی تھی۔ میری مت ماری گئی تھی جو میں نے اسے اپنے باس سے ملا دیا تھا کہ وہ میرے انتخاب پر رشک کرے۔ دراصل اسے عالمی مقابلہ حسن میں شریک کرانا چاہتا  تھا، کیونکہ اس کے تناسب اس معیار پر پورے اترتے تھے جو مقابلے کے لیے مقرر تھے لیکن میرا اندازہ غلط ثابت ہوا۔ مجھے امید نہیں تھی کہ وہ بے وفا نکلے گی۔ اسے جیسے ہی باس کا قرب نصیب ہوا اس نے مجھے یکسر فراموش کر دیا مگر میں ہمت ہارنے والوں میں سے نہ تھا، اس لیے کہ وہ میرا سپنا تھی اور میں اسے شدت سے چاہتا تھا کہ اس سے بے تعلق نہیں ہو سکتا تھا۔ جب باس نے میری اس جذباتی کیفیت اور دیوانگی کو محسوس کیا تو اس نے مجھے اپنے گروہ سے نکال دیا۔ علیحدہ کرتے وقت اس نے نہایت واشگاف الفاظ میں مجھے تنبیہ کی تھی کہ میں بھولے سے بھی اس کے اور کانتا کے درمیان حائل ہونے کی کوشش نہ کروں۔ اگر کیا، تو یہ ناقابل معافی حماقت ہو گی، پھر میری لاش کا پتا بھی نہیں چلے گا۔ میں اتنا بے وقوف نہ تھا کہ میں اس کی دھمکی پر کان نہ دھرتا… کیونکہ میں جانتا تھا کہ وہ بے رحم ، سفاک اور خطرناک شخص ہے۔ مجھے کانتا کے ساتھ گزرے لمحات گزار کر اسے بھلا دینے کا دُ کھ اس لیے بھی نہیں تھا کہ میں جانتا تھا کہ جیب بھری ہو تو ایک کیا، ایسی دس کانتا مل جاتی ہیں۔ دل کو اور خود کو دلاسا دے کر کتوں اور ناراض شوہروں کی تلاش کے دھندے سے لگ گیا۔ رات کے نو بجے میں اور شنکر بار سے نکلے تو اس وقت طبیعت بڑی بھاری تھی اور بھوک بھی لگ رہی تھی۔ شنکر نے ایک ٹھیلے سے برگر خریدا۔ ہم آدھا آدھا کھاتے ہوئے بوجھل قدموں سے اپنی نرک جیسی کھولیوں کی طرف بڑھے۔ بلڈنگ کی سیڑھیوں کے پاس مالکن ٹھنی نظر آئی جو کچھ کرایے داروں سے الجھی ہوئی تھی۔ میں دبے پائوں اس کی نظروں سے بچ کر نکل جانا چاہتا تھا مگر اس نے مجھے دیکھ لیا تھا۔ مسٹر شیکھر … اس کا لہجہ استہزائیہ تھا۔ وہ تیزی سے اس طرف آئی۔ میں نے ندامت سے کہا۔ سوری مس نلنی…! چونکہ مجھے اندیشہ تھا کہ آپ کہیں دوسرے کرایہ داروں کے سامنے کرایہ مانگ کر شرمندہ نہ کریں۔ کافی دنوں سے کوئی گم شدہ کتا، کتیا ملی اور نہ ہی شوہر … اس لیے ابھی آپ کی نظروں سے کترا کے نکل رہا تھا۔ آئی ایم سوری۔ لمحے کے لیے نلنی کی آنکھوں میں ایک چمک سی کوند گئی ، پھر اس نے ایک ہلکا سا قہقہہ لگایا اور پھر بڑی خوش اخلاقی سے بولی۔ مجھے تمہاری طرف سے اطمینان ہے۔ میں جانتی ہوں کہ تم ایک ذمے دار شخص ہو۔ جیسے ہی تمہیں پیسے ملیں گے میرا کرایہ ادا کرو گے۔ پھر اسے اچانک یاد آگیا۔  تمہیں کسی نے فون کیا تھا, کس نے ؟ میں نے حیرت سے اس کی طرف دیکھا۔ نلنی نے تیزی سے اپنی سرمگیں پلکیں جھپکائیں اور شوخی سے بولی۔ کوئی لڑکی تھی۔اس کی گفتگو سے اندازہ ہوا کہ وہ تمہاری کوئی پرانی شناسا ہے۔ اس نے پیغام دیا ہے کہ تم آج ہی اس سے رابطہ کر لو۔  پھر توقف کر کے اپنے پرس سے نوٹ بک نکالی اور اس کی ورق گردانی کرتی ہوئی بولی۔ ایک منٹ … اس کا نمبر دیتی ہوں۔ اس کا نام کیا تھا؟ میں نے بے تابی سے سوال کیا۔ نلنی نے ذہن پر زور دیا اور سوچنے لگی، پھر بولی۔  بڑا سندر نام تھا… اس کا نام کانتا تھا۔ میں اک دم سے چونک پڑا۔ مجھے اپنی سماعت پر یقین نہیں آرہا۔ اس نے پرس سے بال پین نکال کر ایک کاغذ پر نمبر لکھ کر اسے پھاڑا، پھر میری طرف بڑھا دیا۔ ہاں… ایک بات مجھے جو یاد آئی، اس نے کہا تھا کہ اگر آج تم کسی وجہ سے فون نہ کر سکو تو پھر اس وقت تک نہ کرنا جب تک خود میں فون نہ کروں۔ پھر وہ کھلکھلا کے ہنس پڑی اور اس نے سوالیہ نظروں سے دیکھتے ہوئے پوچھا۔ کیا وہ کوئی مال دار بیوہ ہے ؟ اس قسم کی عورتیں دل کھول کر رقم خرچ کرتی ہیں۔ میں اس کے خلاف ہوں۔ میں محبت سے جیتنے کے حق میں ہوں۔ میرے نزدیک محبت خریدنا غیر شائستگی اور ایک طرح سے سودے بازی ہے۔ تمہیں اتنا ارزاں نہیں بننا چاہیے۔ مجھے دیکھو! کبھی میری آنکھوں میں جھانکو۔ مجھے اس کی آنکھوں میں جھانکنے کی فرصت کہاں تھی۔ کانتا کے پیغام نے میرے اندر بے چینیاں بھر دی تھیں۔ میں اسے فورا فون کرنا چاہتا تھا۔ جب میں کانتا سے فون پر بات کر کے ریسیور کریڈل پر رکھ رہا تھا تو نلنی کا ہلکا سا قہقہ سُنائی دیا۔ اس کے قہقہے میں جو حسرت اور خفت تھی … وہ بھی میری راہ میں حائل نہ ہو سکی۔ میں کانتا کے فلیٹ کی طرف جا رہا تھا تو میرے ذہن میں طرح طرح کے خیالات جنم لے رہے تھے۔ اس بے وفا نے مجھے آج کیوں یاد کیا تھا۔۔؟ آخر میری کیا ضرورت آن پڑی تھی جب کہ میرے باس نے ایک مہارانی کی طرح رکھا ہوا تھا۔ کیا باس کا دل اس سے بھر گیا یا اس کھلونے سے کھیل کر باس نے اسے اپنی زندگی سے نکال دیا ہے ؟ کیا اس کے دل کے نہاں خانے میں میری سوئی محبت جاگ اٹھی ہے؟ نہیں ایک قلاش شخص سے دُنیا کی بدصورت سے بدصورت عورت محبت کرنے سے قاصر ہوتی ہے۔ کہیں وہ یہ تو نہیں چاہتی کہ باس کو میرے ہاتھوں قتل کروا کے اس کی ساری دولت ، کاروبار اور جائیداد پر قابض ہو جائے… ؟ اس بات کا امکان تھا۔ میں نے اس کے فلیٹ کی اطلاعی گھنٹی بجائی۔ چند لمحوں کے بعد ڈور سے کانتا کے قدموں کی چاپ آتی سُنائی دی پھر اس کی آواز آئی- دروازہ کھلا ہے۔ اندر آکر کھانے کی ٹیبل پر آجائو وہاں تمہارے لیے چکن بروسٹ اور مشروب خاص موجود ہے۔ جب میں اندر گھسا اور اسے متلاشی نظروں سے دیکھا تو اس کی ریشمی آواز کا زیرو بم فضا میں گونجا۔ تم بھوجن کرو، میں تھوڑی دیر میں آرہی ہوں۔ میرا حال بھوک سے برا ہو رہا تھا۔ میں چکن بروسٹ پر کسی گدھ کی طرح ٹوٹ پڑا اور ندیدوں کی طرح شکم سیر ہونے لگا۔ چکن بروسٹ فل تھا۔ خواب گاہ کی تپائی پر مشروب سے بھری بوتل، سوڈا کی بوتل اور گلاس بھی موجود تھا۔ مہینوں بھر بعد تو خوب کھانے کو ملا تھا۔ کانتا کے آنے تک چکن بروسٹ کا نام و نشان تک باقی نہ تھا۔ صرف ہڈیاں بیچی تھیں۔ ان پر گوشت کا ریشہ تک نہ رہا تھا۔ مشروب پیتے ہوئے میں ہلکی ہلکی موسیقی سے لطف اندوز ہوتا۔ میں اس فلیٹ اور اس کی شاہانہ آرائش کے طلسم میں کھو گیا۔ دریچے کے قریب نرم گدے، مخملیں تکیے اور ریشمی چادر والی مسہری بچھی تھی۔ میں نے اپنے لیے دوسرا جام تیار کیا۔ اس اثنا میں کانتا غسل خانے سے نمودار ہوئی تو اس کے مخملیں شانوں پر ریشمی سیاہ زلفیں بادلوں کی طرح بکھری ہوئی تھیں۔ اس کے بالوں سے سوندھی سوندھی خُوشبو کی مہک پھوٹ رہی تھی۔اس کا پُر شکوہ سراپا غضب ڈھا رہا تھا۔ اس کا حسن پہلے کی طرح دل فریب اور شعلہ جوالا بنا ہوا تھا۔ کانتاجان … ! میں حیران ہوں کہ آج تم نے مجھے کیسے یاد کر لیا؟ کہیں میں سپنا تو نہیں دیکھ رہا… مجھے یقین تھا کہ تم مجھ سے ناراض اور بد گمان نہیں ہو گے اور میری دعوت پر سر کے بل چلے آئو گے ؟ میں فوراً ہی چلا آیا ہوں۔ میرے دل کے کسی کونے میں اب تم سے کوئی شکایت نہیں رہی۔ اس نے اپنی لمبی لمبی سرمگیں پلکیں جھپکائیں اور پیار بھرے لہجے میں بولی تو اس کے چہرے پر ندامت کی سُرخی پھیل گئی۔ میں تم سے بے حد شرمندہ ہوں … یوں تو میرے پروانوں کی کوئی کمی نہیں، یہ تم بھی اچھی طرح جانتے ہو لیکن تمہارے جیسا مخلص اور قدر دان کوئی نہیں۔ یہ سب بھونرے ہیں، ہوس پرست ہیں۔ مجھے تم پر اندھا اعتماد ہے ،اس لیے میں نے تمہیں کبھی بھی مایوس نہیں کیا۔ مجھے اس سے انکار نہیں کانتا ! تمہارے علم میں میری مالی حالت یقیناً ہو گی۔ میں آج اب ایک بھکاری سے بھی بدتر ہوں۔ مجھے تم سے مالی تعاون درکار نہیں ہے۔ میرے پاس اس قدر پیسہ ہے کہ تم تصور نہیں کر سکتے؟چند لمحوں کے بعد ماضی کی والہانہ اور ناقابل فراموش اور یادگار محبت نے دوبارہ جنم لیا تو اس نے بتایا کہ سابق باس سے متنفر ہو کر اب وہ ہمیشہ کے لیے میری ہے۔ وہ اس بات پر سخت نادم تھی کہ اس نے میرا دل دُکھایا اور میری محبت کو پھول کی طرح پامال کیا۔ وہ میرے ہاتھوں کو آنکھوں سے لگاتے ہوئے بولی۔  مجھے معاف کر دو میرے پیارے شیکھر …! میں نے اس سے جو محبت کا ناٹک رچایا ہے وہ صرف تمہاری ترقی اور مستقبل کے لیے تھا۔ میں نے تمہارے لیے یہ قربانی دی تھی کیونکہ مجھے ڈر اور اندیشہ تھا کہ ہماری محبت اور قربت سے جل کر وہ بے رحم اور سفاک شخص تمہیں قتل نہ کرا دے لیکن اس نے یہ محسوس کر لیا تھا کہ ہم دونوں ایک دوسرے کے لیے پاگل ہیں، اس لیے اس نے تمہیں دھمکی دے کر اپنے گروہ سے نکال دیا۔ میں تم سے جتنا عرصہ جدا رہی، اس دوران مجھ پر کیسی اذیت اور قیامت ٹوٹتی رہی، تم اس کا اندازہ نہیں کر سکتے ۔ وہ نفرت سے باس کا ذکر کرتے ہوئے کہنے لگی۔ میں اس ذلیل، کمینے اور شیطان سے عبرتناک انتقام لینا چاہتی ہوں۔ میرا بس چلے تو اسے لمحے کے لیے بھی زندہ نہ رہنے دوں۔ پھر بڑے فخر اور تکبر سے کہنے لگی۔ میں نے اپنی انتقامی کارروائی کی پہلی چوٹی سر کر لی ہے … میر اخیال ہے کہ اس کے لیے اتنی ہی سزا کافی ہے۔ میں نے اس کا غرور اور تکبر خاک میں ملا دیا ہے۔ میں کچھ سمجھا نہیں میں نے اس کی طرف سوالیہ نظروں سے دیکھا۔ کیا تم نے دو کروڑ کی رقم کی رہزنی کی واردات کی خبر نہیں سنی ؟ جو اس شہر کی سب سے بڑی سنسنی انگیز واردات تھی۔ ہاں۔ میں نے سر ہلایا۔ لیکن تمہارا اس سے کیا تعلق؟ اس نے فخر سے اپنا سینہ ٹھونکا۔  یہ عظیم کارنامہ تمہاری کانتا نے انجام دیا ہے۔  وہ میرے چہرے پر تذبذب اور استعجاب دیکھ کر مزید بولی تو اس کے ہونٹوں پر فاتحانہ مسکراہٹ ابھر آئی۔ اگرچہ باس سے میرے گہرے مراسم ہیں۔ میں یہ مہم سر کر کے اس کے پاس پہنچی تو وہ غصے سے کسی پاگل کتے کی طرح ہو رہا تھا۔ مجھے اس کامیابی سے ایسا لگ رہا تھا جیسے میں نے اس کے منہ پر جوتا دے مارا ہو۔ میں نے اس سے زبردست انتقام لے لیا تھا۔ کیا یہ یہ منصوبہ تمہارے ذہن کی پیداوار تھا۔ مجھ پر حیرتوں کے پہاڑ ٹوٹ پڑے تھے۔ صرف منصوبہ ہی نہیں بلکہ اس پر عمل بھی میں نے خود ہی کیا… سادہ سی بات ہے۔ مردانہ لباس، ایک نقاب، ہاتھوں میں دستانے، چرمی ٹوپی، خوف ناک ریوالور ! یہ چیزیں میرے بہت ہی کام آئیں۔  میں تمہاری اس دلیری کی جتنی بھی داد دوں۔ بہت کم ہے۔ میں نے سراہتے ہوئے کہا۔ کسی کے وہم و گمان ہیں بھی یہ بات نہیں آ سکتی تھی کہ اتنا دشوار گزار کام انجام دینے والا ڈاکو نہیں ایک جوان اور خُوبرو عورت ہو سکتی ہے … سب سے زیادہ دل چسپ امر یہ ہے کہ میں اب سمجھا کہ ڈاکو کا قد درمیانہ اور جسم چھریرا اور دُبلا پتلا کیوں تھا۔ رقم کہاں ہے ؟ خواب گاہ میں … بستر کے نیچے ۔ کانتا نے بڑے پر سکون لہجے میں بتایا۔ لیکن کانتا! اگر باس کے کانوں میں بھنک پڑ گئی تو وہ تمہارا پر شباب گداز بدن گولیوں سے بھون کر کتوں کو کھلا دے گا۔ میں نے تشویش بھرے لہجے میں کہا۔ اونہہ .. کانتا نے نفرت اور حقارت سے منہ بنایا۔ وہ اتنا عقلمند ہرگز نہیں ہے جتنا تم سمجھتے ہو۔ اس نے اپنی حماقتوں سے خود اپنے پیروں پر کلہاڑی ماری ہے۔ اس کے گروہ کے کئی لوگ باغی ہو چکے ہیں۔ پولیس بھی اس کی تاک میں ہے۔ پھر کانتا نے گرم جوشی سے میرا ہاتھ تھاما اور مسہری کے پاس لے گئی، جہاں بستر کے نیچے دو کروڑ کی رقم بڑے بڑے نوٹوں کی شکل میں موجود تھی۔ کانتا نے الماری سے ایک تھیلا نکال کر اس میں نوٹوں کی گڈیاں بھر دیں۔ میرے دل کی دھڑکن تیز ہو گئی۔ اگر یہ رقم دو لاکھ بھی ہوتی تو بڑی ہوتی لیکن یہ دو کروڑ ہیں، انہیں فلیٹ میں رکھنا بڑی بے وقوفی ہے۔ میں نے کہا۔ یہ فضول سی بات ہے۔ میں تو اس وقت یہ سوچ رہی ہوں کہ ہم ہنی مون منانے کہاں جائیں اور بقیہ زندگی کہاں بسر کی جائے؟ یہ بات مت بھولو کہ نوٹوں کے نمبر بینک اور پولیس کے پاس موجود ہیں۔ میں نے اس کی سنسنی خیز بات پر توجہ دیئے بغیر کہا۔ میں جانتی ہوں۔ کانتا کے لہجے میں غضب کا ٹھہرائو اور اعتماد تھا۔  یہ رقم دبئی ، بحرین اور ابو ظہبی میں باآسانی کیش ہو جائے گی۔ وہاں کوئی دقت پیش نہیں آئے گی۔ گویا تم سدا کے لیے ہندوستان کو خیر باد کہنا چاہتی ہو ؟ صرف میں ہی نہیں، تم بھی میرے پیارے ! میں چاہتی ہوں کہ موقع ملتے ہی کسی اسمگلر کی لانچ سے فی الوقت دبئی چلے جائیں۔ ہمارے پاس پاسپورٹ ہیں … ہم امریکہ اور یورپ میں جاسکتے ہیں۔ ہمارے خلاف قانون کے پاس کوئی ثبوت نہیں ہے۔ کب چلنے کا ارادہ ہے …؟ ایک ہفتے بعد تا کہ تمام خطرات ٹل جائیں۔ خطرہ تو اب بھی کچھ نہیں ، لیکن احتیاط لازمی ہے۔ باس بیس دن کے لئے ہیروئن اور اپنی دل نواز محبوبائوں کو لے کر لندن گیا ہوا ہے۔ میں اس کی غیر موجودگی سے فائدہ اٹھا کر اس کا فلیٹ بیچ دوں گی۔ دو اداکارائیں اسے اچھی قیمت پر خریدنے کے موڈ میں ہیں، کیونکہ ایسا شان دار لگژری فلیٹ مشکل سے ملتا ہے، لیکن تمہیں ایک کام کرنا ہے۔ وہ کیا…؟ میں ہمہ تن گوش ہو گیا۔ فرماؤ ۔ غور سے سُنو… اس سلسلے میں بھی تم پر شبہ نہیں کیا جاسکتا، اس لیے کہ یہ پیشہ تمہیں ترک کئے سات آٹھ مہینے کا عرصہ بیت چکا ہے۔ احتیاطاً اس ملاقات کا ذکر کسی سے بھی نہ کرنا، اگر تمہاری کوئی محبوبہ ہو اور مالکن نلنی سے بھی… تم مجھ سے خود رابطہ نہ کرنا، جب تک میں خود تم سے رابطہ نہ کروں، لہذا تم یہاں آنے کی کوشش بھی نہ کرنا۔ اس دوران میں اپنا پروگرام بنالوں گی۔ لانچ کے مالک کو رقم دے کر کاغذی تیاریاں مکمل کرلوں گی۔ میں ہوائی جہاز سے دبئی پہنچوں گی اور وہیں تمہارا پرتپاک سواگت کروں گی۔ جب میں ایک گھنٹے بعد واپس جانے لگا تو اس نے اپنائیت سے کہا۔  میں تم سے سچی محبت کرتی ہوں شیکھر ! اس میں کوئی تصنع اور کھوٹ نہیں ہے … اس بات کا اندازہ اور احساس اس بات سے کر سکتے ہو کہ میں نے تمہیں حاصل کرنے کے لیے کتنا خطرناک قدم اٹھایا ہے۔ پھر اس نے رقم کا تھیلا میری طرف بڑھایا اور ساتھ ہی ایک پھولا ہوا لفافہ بھی۔ لو ! اس میں وہ رقم ہے جو میں نے باس کی الماری کی تجوری سے نکالی ہے اور لفافے میں چالیس ہزار روپے ہیں۔ تم اس سے نئے کپڑے اور جوتے خرید لو تو اور کسی ہوٹل میں کمرا لے لو، پھر مجھے اطلاع دے دینا تا کہ میں تم سے وہاں ملنے آسکوں۔ میں نے تھیلا ہاتھوں میں تھام کر لفافہ جیب میں ٹھونس لیا۔ یہ رقم میرے مسائل کا حل تھی۔ اس نے مجھ پر سرشاری طاری کر دی تھی۔ اب مجھے کتوں کی تلاش کی مہم سے نجات مل گئی تھی۔ ممبئی شہر میں رات کو بھی دن ہوتا ہے۔ میں نے نصف میل چلنے کے بعد ٹیکسی رُکوائی۔ میں نے اپنی کو ٹھری میں پہنچ کر روشنی نہیں کی۔ کوٹھری میں ایک چارفٹ کی الماری تھی۔ رقم کا تھیلا اس ہیں ٹھونس دیا جو میلے کچیلے کپڑوں کی آغوش میں گم ہو گیا۔ میں نے لفافے میں سے رقم نکالی تو کانتا کے فلیٹ کی ایک ڈپلی کیٹ چابی بھی برآمد ہوئی جو اس نے شاید غلطی سے لفافے میں رکھ دی تھی۔ مجھے اطمینان ہو گیا تھا کہ اس پر کسی کی نظر نہیں پڑسکتی۔ اسے میں نے بڑی حفاظت سے رکھ لیا۔ میری آنکھ کھلی تو دروازے پر کوئی دستک دے رہا تھا۔ شنکر سامنے تھا، وہ اندر آیا تو میں بستر پر دراز ہو گیا۔ وہ معنی خیز لہجے میں بولا۔ رات تمہاری کہیں دعوت تھی ؟ جو صبح کے وقت لوٹے ہو ! تمہیں کس نے بتایا؟ مالکن مس نلنی نے۔ وہ اک دم سے ہنس دیا۔ میں نے دل میں نلنی کو جی بھر کے گالیاں دیں کہ کہیں اس نے کانتا کا نام نہ لے دیا ہو لیکن اس نے بتا دیا تھا۔ ”یار شیکھر! کیا تم نہیں جانتے کہ کانتا کیسی خود غرض عورت ہے …؟ اس نے تمہیں محبت میں کیسا دھوکا دیا… تم اس کا خیال دل سے نکال دو۔ اسے میں تم سے زیادہ سمجھتا ہوں۔ وہ ڈیڑھ برس میری محبت رہی ہے۔  میں نے بے نیازی سے کہا۔ کہیں ایسا نہ ہو کہ باس کو تمہارے میل جول کی خبر ہو جائے اور مجھے تمہاری لاش بھی نہ ملے۔ یار ! ایساہر گز نہیں ہو گا، تو فکرمند اور پریشان نہ ہو۔ میں نے اسے یقین دلایا۔ اچھا تو تم میرے ساتھ چل کر ناشتا کرو۔ کل رات میں نے ایک شوہر کا سراغ لگایا ہے ، جو ایک فلیٹ میں اپنی سیکرٹری کے ساتھ رہتا ہے اور اس نے خفیہ سول میرج کر رکھی تھی۔ مجھے شریمتی جی نے ایک ہزار کی رقم دی۔ اس کا پتی اور سیکرٹری صاحبہ دونوں اسپتال میں داخل ہیں۔ یار ! میں بہت تھکا ہوا ہوں، سونا چاہتا ہوں۔ ابھی لیٹا تھا کہ نلنی آ دھمکی اور مجھے دیکھ کر حیرت سے بولی۔ میں سمجھی کہ تم رات آئے ہی نہیں…! تم غلط سمجھ رہی ہو ۔ مجھے اس عورت کے پتی نے ملازمت کے لیے بلایا تھا اور دو ماہ کی پیشگی تنخواہ بھی دی … یہ لو۔ میں نے اسے اپنا اور شنکر کا دو ماہ کا کرایہ دے دیا۔ اوہ .. نلنی چہکی۔ مجھے بنانے کی کوشش نہ کرو۔ اس کی آنکھوں میں حسرت اور آن جانا سا پیار تھا، پھر وہ لہجہ بدل کر تشویش سے بولی۔ تھوڑی دیر پہلے پولیس کے دو آدمی تمہیں پوچھتے ہوئے آئے تھے۔ میں نے انہیں ٹر خادیا تھا۔ میں اندر سے کانپ گیا۔ پولیس نے شاید مجھے مشتبہ لوگوں میں شامل کر لیا تھا۔ دو کروڑ کی رقم عذاب بن گئی تھی۔ اس کی حفاظت کرنا آسان نہیں تھا۔ یہ ایسا ہی تھا جیسے ایک اغوا کی ہوئی لڑکی کو اس کی عزت و آبرو بچانا۔ یہ نہ صرف وبال بلکہ انتہائی اذیت ناک بھی تھا۔ میں پریشانی کے عالم میں ناشتہ کرنے کے لئے ایک ہوٹل میں چلا آیا۔ میں ہوٹل میں گھس رہا تھا کہ شنکر بھی آگیا۔ میں نے انتہائی پر تکلف ناشتے اور کریم کافی کا آرڈر دیا تو اس نے مجھے ایسی نظروں سے دیکھا جیسے کہہ رہا ہو کہ کبھی تمہارے باپ نے بھی کبھی سپنے میں بھی ایسا ناشتا کیا تھا؟ میں نے اس کو بتایا کہ میں نے نہ صرف نلنی کو تمہاری کھولی کا گذشتہ ماہ بلکہ دوماہ کا پیشگی کرایہ بھی ادا کر دیا ہے۔ بار کے مالک کا جو قرض ہم دونوں کے اعصاب پر تین ماہ سے بوجھ بنا ہوا ہے وہ بھی اس کے منہ پر دے ماروں گا۔ اب تمہیں کتوں کی تلاش میں خوار ہونے کی چنداں ضرورت نہیں۔ یار کہیں یہ میری سماعت کا فتور تو نہیں کیا کسی پتنی نے اپنے مال دار بوڑھے شوہر کو بازیاب کرنے کی خوشی میں تمہیں کسی بڑے انعام سے سرفراز کیا ہے ؟ اس وقت چونکہ ہوٹل کی تقریباً ساری میزیں خالی تھیں۔ صرف کونے کی میز پر ایک جوڑا ناشتا کر رہا تھا۔ میں نے شنکر کو اعتماد میں لے کر رات کا فسانہ اور دو کروڑ کی رقم کا قصہ سنایا۔ میں اور شنکر کوئی بات ایک دوسرے سے چھپاتے نہیں تھے۔ یار شیکھر ! اس تھیلے میں رقم نہیں بلکہ بم ہے جو کسی بھی لمحے پھٹ سکتا ہے۔ اس نے خود کو بچانے اور محفوظ رکھنے کے لیے اتنی بڑی رقم تمہارے پاس رکھوا دی ہے۔ کبھی کسی وقت تمہیں چکمہ دے کر ساری رقم لے کر چمپت ہو جائے گی۔ وہ تجھے پہلے بھی ایک بار الو بنا چکی ہے۔ مگر یار ! وہ مجھ سے شدید محبت کرتی ہے۔ میں نے کانتا کا دفاع کیا۔ وہ میرے ساتھ ہرگز فراڈ نہیں کرے گی۔ دیکھ میرے یار ! جنگ اور محبت میں ہر چیز جائز ہوتی ہے.. کیا تو یہ بات بھول رہا ہے ؟ جب محبت اور جنگ میں ہر چیز جائز ہے تو کیوں نہ ہم دو کروڑ کی رقم لے کر دبئی یا سنگاپور چلے جائیں اور وہاں ایک نئی اور خواب ناک زندگی کا آغاز کریں ؟ میں نے کہا۔ یہ رقم کانتا کے باپ کی تو ہے نہیں، ہمارے دُشمن باس کی ہے، جس نے ہمیں بے روزگاری کے دلدل میں دھکیل دیا۔ لیکن میں اس وقت کچھ اور ہی سوچ رہا ہوں میرے یار! شنکر بڑی سنجیدگی سے کہنے لگا۔ میں جرائم پیشہ زندگی سے تنگ آگیا ہوں، اب محنت مزدوری کی کھانا چاہتا ہوں۔ میں کرمانی کو دیکھتا ہوں تو شرم آتی ہے۔ وہ عمر میں ہم سے دس برس بڑا ہے ، ریلوے اسٹیشن پر قلی ہے۔ اپنی آمدنی سے کتنا خوش اور مطمئن ہے۔ اسے نہ تو پولیس کا دھڑکا رہتا ہے اور نہ ضمیر کی ملامت کا. مزے سے سوتا ہے۔ پولیس ہمیں کسی نہ کسی کیس میں پھنسانے کے چکر میں ہوتی ہے۔ ہم رات کو سکون سے سو نہیں پاتے۔  ابے … کیا یہ ڈائیلاگ کسی فلم کے ہیں؟ میں نے پوچھا۔ ہاں، میری اپنی زندگی کی فلم کے اس نے جواب دیا۔ میں نے سوچ لیا اور فیصلہ بھی کر لیا ہے کہ قلی بن جائوں گا یار ! تم بھی رات کو ذرا ٹھنڈے دل سے سوچنا۔ اسی وقت میں نے دو مشکوک آدمیوں کو ہوٹل سے باہر ٹہلتے ہوئے دیکھا۔ میں اتنی بڑی رقم سے کسی قیمت پر ہاتھ دھونا نہیں چاہتا تھا۔ میں انہیں دھوکا دینا چاہتا تھا۔ شنکر ریلوے اسٹیشن چلا گیا کرمانی سے بات کرنے اور میں اپنی کھولی میں جا پہنچا۔ نلنی سے ایک تھیلا مانگا اور اپنی کوٹھری میں لے آیا۔ اس میں پرانے کپڑے بھرے اور کمرا مقفل کر کے نیچے آیا اور ایک ٹیکسی کر کے اس میں سوار ہو گیا۔ میں نے عقبی آئینے میں دیکھا کہ میرا تعاقب کیا جارہا ہے۔ میں نے ڈرائیور سے کہا کہ جتنا تیز دوڑا سکتے ہو دوڑائو … میرے دشمن میری جان لینے کے لیے تعاقب کر رہے ہیں۔ ڈرائیور جوان تھا اور ہوشیار بھی … اس نے تین گھنٹے انہیں پریشان کیا اور جل دیتا رہا۔ آخر کار انہوں نے شکست مان لی۔ ریلوے اسٹیشن پہنچ کر میں کرایہ ادا کر کے عمارت میں داخل ہو ہی رہا تھا کہ ان بد معاشوں نے ، جو دراصل پولیس کے آدمی تھے اور سادہ لباس میں تھے، مجھے دھر لیا۔ وہ کل تین افراد تھے۔ ان کے چہروں پر سختی اور آنکھوں سے سفاکی جھانک رہی تھی۔ ان میں سے ایک نے میرے ہاتھوں سے تھیلا چھین لیا اور لہرایا۔ میں انسپکٹر شرما ہوں اس نے وہیں کھڑے کھڑے تھیلے کی تلاشی لی اوراس میں پرانے کپڑے دیکھ کراس کا پارہ چڑھ گیا۔ اس نے طیش میں آکر تھیلا میرے منہ پر دے مارا۔ وہ رقم کہاں ہے ؟ کون سی رقم سر ! میں نے انجان بن کر پوچھا۔ جو تم نے تین دن پہلے دن دیہاڑے لوٹی تھی۔ دو کروڑ کی رقم۔ سر یہ آپ سے کس نے کہہ دیا کہ وہ رقم میں نے لوٹی تھی ؟  ایک مخبر عورت نے اطلاع دی ہے۔ انسپکٹر صاحب ! آپ ذرا ٹھنڈے دل سے سوچیں کہ اتنی بڑی رقم اگر میرے ہاتھ لگتی تو اس وقت میں ہانگ کانگ ، دبئی یا سنگاپور میں ہوتا، اس کال کوٹھری میں نہیں سڑتا رہتا۔ میں تین دن کے لیے پونا جار ہا تھا کہ آپ نے- اس کے باوجود مجھے پولیس اسٹیشن لے جایا گیا، جہاں مجھ سے چھ گھنٹے تک پوچھ گچھ ہوتی رہی ، ہراساں اور تشدد بھی گیا جب وہ میری خاصی خاطر مدارت کر چکے تو میں نے پولیس افسر سے کہا۔ سر ! کیوں نہ آپ ساتھ چل کر میرے گھر کی تلاشی لے لیں ..؟ مجرم اتنا احمق نہیں ہوتا کہ اتنی بڑی رقم اپنے گھر میں رکھے۔ اس نے میرے منہ پر ایک تھپڑ رسید کر کے کہا۔ اگر وہ میرے گھر کی تلاشی لے لیتے تو میں بے موت مارا جاتا، اس لیے کہ رقم گھر پر ہی موجود تھی۔ میں گھر پہنچا تو رات کے دس بج رہے تھے ۔ میں سارا راستہ یہ سوچتا ہوا آیا تھا کہ اسی وقت رقم کانتا کو واپس دے آئوں گا اور اس سے معذرت کرلوں گا، پھر میں بھی قلی بن جائوں گا اور یہ میرا جذباتی فیصلہ نہیں تھا۔ میں رقم کا تھیلا لے کر بلڈنگ کے عقبی راستے سے نکلا اور کانتا کے فلیٹ پر پہنچ کر ڈپلی کیٹ چابی سے دروازہ کھولا , تو اس کی ہنسی کی آواز خواب گاہ میں گونج رہی تھی۔ وہ ہنسی سے دُہری ہو کر کہہ رہی تھی۔ راج پال ! میں نے شیکھر کو خوب بے وقوف بنایا۔ میں کل صبح پولیس کو اطلاع دوں گی کہ رقم اس کی الماری میں ایک تھیلے میں رکھی ہے۔ رقم کا دس فیصد انعام مجھے مل جائے گا۔ میں ایک گھنٹے پہلے ہی رقم والا تھیلا دیکھ کر آچکی ہوں۔ جو تم دس کلو ہیروئن لائے ہو ، ہم اسے لندن لے جائیں گے۔ وہاں شاہانہ فلیٹ خرید کر زندگی گزاریں گے. میں نے بیڈ روم میں جھانک کر دیکھا۔ وہ دونوں شراب پی رہے تھے۔ راج پال کہہ رہا تھا۔ تم جتنی حسین ہو اتنی ہی ذہین بھی۔ یہ دس کلو ہیروئن وہاں لاکھوں پونڈ کی ہو گی جو ہماری قسمت بدل دے گی۔ ہماری زندگی اور مستقبل بنا دے گی۔ وہ ان جانے سپنے دیکھ رہے تھے۔ میں نے نیچے آ کر پہلے اپنے ایک دوست رندھیر داس کو فون کیا جو ایک کرائم رپورٹر تھا اور پھر انسپکٹر شرما کپور کو اطلاع دی، اس لیے کہ انعام کا معاملہ تھا۔ پولیس نے جس وقت چھاپہ مارا وہ نشے میں دُھت تھے۔ میرا دوست بھی پہنچ چکا تھا۔ وہاں سے نہ صرف رقم کا تھیلا بلکہ ہیروئن بھی برآمد ہو گئی۔ مجھے دو کروڑ کی مسروقہ رقم پر دس فیصد انعام کے علاوہ راج پال اسمگلر کی گرفتاری پر پانچ لاکھ بھی مل گئے۔ وہ اشتہاری مجرم تھا۔ کانتا نے میرے لیے گڑھا کھودا تھا اور خود اس میں جا گری تھی۔ اب وہ دونوں سرکاری مہمان ہیں۔ ان کی زندگی واقعی بدل گئی ہے جبکہ میں اور شنکر ایک ہوٹل چلا رہے ہیں۔ کملا کو اس کے پتی نے طلاق دے دی تھی، کیونکہ اس نے ان جانے راستے پر چلنے سے انکار کر دیا۔ وہ اب میری پتنی ہے۔ اس نے ہوٹل کا کچن سنبھالا ہوا ہے۔ وہ اتنے عمدہ اور ذائقہ دار کھانے پکاتی ہے کہ لوگ انگلیاں چاٹ لیتے ہیں۔ کبھی آپ بھی ہمارے ہاں تشریف لائیں… اردو کہانیاں خواتین ڈائجسٹ خواتین ڈائجسٹ کہانیاں آن لائن"
Pachtawe Ki Aag | UrduZone,"کیا سوچ رہے ہیں میاں صاحب فرزانہ نے ٹرے میز پر رکھتے ہوئے اپنے شوہر انور میاں کو مخاطب کیا۔ ہم کچھ نہیں۔“ میاں صاحب ہڑبڑا کر سیدھے ہو بیٹھے۔ کچھ تو سوچ رہے ہیں بلکہ کسی بہت گہری سوچ میں ڈوبے ہوئے ہیں۔ آپ کا پسندیدہ ٹاک شو چل رہا ہے اور آپ کا دھیان کہیں اور ہے ۔ فرزانہ کھو جتی نگاہیں ان پر مرکوز کئے ہوئے تھی۔ میاں صاحب کی پیشانی پر شکنیں نمودار ہوئیں۔ انہوں نے ، پہلو میں دھرا ریموٹ اٹھا کر ٹی وی بند کیا اور پیالی تھام لی۔ باجی کا فون آیا تھا۔ انہوں نے آہستگی سے کہہ کر پیالی لبوں سے لگالی۔ تو اس میں سوچوں میں غرق ہونے والی کون سی بات ہے .. باجی کا فون تھا، پرائم منسٹر کا تو نہیں ! وہ استہزائی ہنسی ہنتے ہوئے سامنے صوفے پر براجمان ہو گئی۔ مومی باجی ہماری منال کا ہاتھ مانگ رہی ہیں۔ اپنے ارحم کے لئے ۔ “ تفکر آمیز لہجے میں بتایا گیا۔ کیا پھر کیا جواب دیا آپ نے … فرزانہ آنکھیں پھاڑے پوچھ رہی تھی۔ 
جواب کیا دینا تھا، سوچنے کا وقت مانگا ہے۔“ وہ منمنائے۔ سوچنے کا تو سوال ہی پیدا نہیں ہوتا، فور اسے بیشتر جواب دے دینا تھا۔ اللہ مغفرت فرمائے، آپ کی اماں مرحومہ اکثر کہا کرتی تھیں کہ مومی بہت ڈاڈی ساس ہو گی۔ جتنی سختیاں اور اذیتیں اپنے سسرال والوں کی جھیل رہی ہے ، نفرت کا جتناز ہر وہ اُس کی رگوں میں اتار رہے ہیں، ایک دن اپنے ساتھ ہونے والی سب زیاد تیوں کا حساب اپنی بہوؤں سے لے گی، پھر کانوں کو ہاتھ لگاتے ہوئے کہا کرتی تھیں کہ بیٹی کو گھر بٹھانا قبول کر لینا مگر مومی کے گھر رشتہ نہ کرنا۔ میاں صاحب ! آپ بھول سکتے ہیں اماں کی وصیت مگر مجھے ان کا دیا سبق آج بھی از بر ہے۔ فرزانہ نے ہاتھ اٹھا کر دو ٹوک انکار کیا۔ دیکھ فرزانہ ! منال کی عمر نکلی جارہی ہے۔ باجی تو یہ قدم سراسر بھیجی کی محبت میں اٹھار ہی ہیں، ورنہ بھلا کون عورت چاہتی ہے کہ بہو لڑکے سے عمر میں بڑی ہو ؟“ وہ نحیف آواز میں گویا ہوئے۔ 
کس نے کہہ دیا کہ میری منال کی عمر نکل رہی ہے .. ! آپ کی اطلاع کے لیے عرض ہے اس سال وہ چھبیس سال کی ہوئی ہے چھتیں کی نہیں .. وہ بھلے پچاس برس کی ہو جائے مگر اسے کھائی میں تو نہیں دھکیلا جاسکتا ناں ! فرزانہ آنکھیں دکھاتے ہوئے گویا ہوئی۔ کیا میں باجی کو صاف انکار کر دوں ؟ سوالیہ نگاہوں میں امید کی نحیف رمق باقی تھی۔ رہنے دیجیے ! میں خود ہی بات کر لوں گی۔ فرزانہ نے آنکھیں دکھاتے ہوئے منع کر دیا اور پیشانی پر شکنیں ڈالے باہر نکل گئی۔ میاں صاحب کتنی ہی دیر خالی دروازے کو گھورتے رہے پھر سرد آہ بھرتے ہوئے ٹھنڈی چائے کا کپ میز پر رکھ کر اخبار اٹھالیا۔ السلام علیکم ! مومی باجی کیسی ہیں آپ؟ بچے کیسے ہیں، ارمان سیٹ ہے ؟ دبئی میں کام کاج ٹھیک جارہا ہے نا اس کا ؟ فرزانہ نے حتی الامکان خوش گواری سے تفصیلی حال احوال دریافت کیا۔ الحمد اللہ ! سب ٹھیک ٹھاک ہیں، آپ سب کی دعائیں ہیں۔ آپ سنائیں بھا بھی ! وہاں سب خیریت ہے نا! مومی نے پر خلوص انداز میں پوچھا۔ جی جی باجی، سب ٹھیک ہے۔ وہ باجی ! بات یہ ہے کہ “ ہاں ہاں بولو فرزانہ ! کیا بات ہے؟ جھجکنے کی قطعاً ضرورت نہیں۔ جو بات کہنی ہے، کہہ ڈالا کرو۔ “مومی نے اسے ہچکچاہٹ کا شکار پایا تو اس کی ڈھارس بندھائی۔ ”باجی ! ارحم ماشاء اللہ بہت پیارا اور نیک بچہ ہے اور بیٹی آپ کے گھر بھیجنا ہمارے لئے کسی سعادت سے کم نہیں مگر بات یہ ہے کہ منال، عمر میں ارحم سے بڑی ہے اس لئے رشتہ کرنا مناسب نہیں لگ رہا۔ فرزانہ نے سہولت سے انکار کیا۔ ”جب مجھے اور ارحم کو کوئی اعتراض نہیں تو آپ کیوں عمر کے فرق کو مسئلہ بنارہی ہیں ؟“ دیکھیں باجی ! آپ کو اعتراض نہیں مگر میری منال کو ہے۔ وہ خوش نہیں رہ پائے گی، احساس کمتری کا شکار ہو جائے گی ، اس لئے ہماری طرف سے معذرت۔ فرزانہ کو بر وقت یہی سوجھا اور اس نے سارا ملبہ منال پر لاد ڈالا۔ رابطہ منقطع ہو چکا تھا۔ مومنہ تاسف سے موبائل کی کالی ہوتی اسکرین کو دیکھتی رہی۔ ”بیٹی مومی کے گھر دینے سے بن بیاہی بھلی “ اماں کے کسی وقت کے کہے الفاظ کانوں میں گو جتے ہوئے اس کے دل کو ایک بار پھر زخم زخم کر گئے۔ انگلی کی پور سے نم آنکھ کا کونہ صاف کیا اور کوئی نمبر ملا کر فون کان سے لگالیا۔ تیسری گھنٹی پر فون اٹھالیا گیا تھا۔ السلام علیکم ! کو ثر آپا کیسی ہیں آپ؟ آج میں نے گلے شکوے کرنے کے لیے فون کیا ہے ، دنیا جہاں کے رشتے کروا ڈالے مگر اپنا ارحم نظر نہیں آیا آپ کو اس نے مصنوعی خفگی دکھائی۔ ارے ارے ناراض تو نہ ہو۔ ارحم جیسے بچے کے لئے رشتوں کی کمی ہے کیا ؟ آج تم نے کہا ہے ، سمجھو کل رشتہ تمہارے ہاتھ میں ہو گا۔ ہیرے جیسی لڑکی ڈھونڈ کر دوں گی ان شاء اللہ ۔ “ کوثر نے محبت بھرے انداز میں یقین دہانی کرائی۔ مجھے انتظار رہے گا۔ دیکھتے ہیں آپ کی باتوں میں کتنی سچائی ہے۔ مومنہ نے ازراہ تفن کہا اور ادھر ادھر کی کچھ باتیں کرنے کے بعد اجازت چاہی۔ زریں بہت چالاک نکلی، مومی باجی کے سوال کے خوف سے بیٹیوں کے فرض سے قبل از وقت فارغ ہو گئی۔ چھوٹی کی شادی تو اٹھارہ سال کی عمر میں ہی کر ڈالی، تعلیم بھی مکمل نہ ہونے دی۔ پھنس گئے ہم .. اگر معاملہ آپ کے ہاتھ میں رہتا تو بیٹی سے ہاتھ دھو بیٹھتے۔ میری ذہانت اور ہمت کی داد دیجئے ! میں نے کیسے سہولت سے منع کیا. سانپ بھی مر گیا اور لاٹھی بھی بیچی گئی۔ “ کھانے کی پلیٹ میں چیچ چلاتے ہوئے فرزانہ مسلسل بولے جارہی تھی اور میاں صاحب تاسف سے بیوی کا چہرہ تک رہے تھے۔ انہیں اتنے اچھے رشتے سے انکار پر بے حد افسوس تھا۔ وہ پندرہ دن سے اس سوچ سے آزاد نہ ہو پائے تھے کہ آیا ان کی بیوی کا فیصلہ درست تھا یا نہیں ! پہلو میں بیٹھی منال بھی تذبذب کا شکار تھی کہ ارحم جیسے شخص کارشتہ ہاتھ سے نکل جانے پر ماتم کرے یا پھپھو کے ہتھے چڑھنے سے بچ جانے کا جشن منائے ؟ کاش ارحم پھپھو کا بیٹا نہ ہوتا… دل نے دہائی دی۔ کھانے سے فراغت کے بعد وہ کچن صاف کرنے چلی گئی اور فرزانہ موبائل کی بجتی گھنٹی کی طرف متوجہ ہو گئی۔ مومی کا فون تھا۔ السلام علیکم !بھا بھی کیسے مزاج ہیں ؟ امید ہے سب بخیریت ہوں گے۔ اچھاہیوں نے یہ بتانے کے لیے فون کیا تھا کہ کل میں آپ کی طرف چکر لگاؤں گی۔“ کیوں خیر تو ہے؟“ بے ساختہ فرزانہ کے منہ سے نکلا۔ جی بھا بھی ہر طرح سے خیر ہے۔ باقی کی باتیں آکر کروں گی، ابھی مجھے بازار جانا ہے۔ اللہ حافظ ۔ “مومی نے کال منقطع کر دی اور فرزانہ نے تپ کر موبائل بیچ دیا۔ ارے سنتے ہو میاں صاحب ! فرزانہ کمرے کی طرف بھاگی۔ کل آپ کی بہن آرہی ہے ، سوچ رہی ہو گی جا کر منت سماجت کر کے منالوں۔ آپ کان کھول کر سن لیں! بھلے مومی باجی میرے قدموں میں سر رکھ دیں، میں رشتہ نہیں دینے والی اور اگر میری مرضی کے خلاف کوئی قدم اٹھانے کی کوشش کی تو میر امر ا ہوا منہ دیکھیں گے۔ خود بھی زہر پھانک لوں گی اور منال کو بھی دے دوں گی۔ وہ تن فن کرتی کمرے سے نکل گئی اور انور میاں سر تھام کر رہ گئے- منال ! کہاں مری پڑی ہے ؟ دروازے پر دیکھ کون آیا ہے؟” فرزانہ نے کچن سے دہائی دی۔ اطلاعی گھنٹی ایک بار پھر بج اٹھی۔ ” یہاں فون کی گھنٹی بجے یادروازے کی کسی کو سنائی نہیں دیتا۔“ فرزانہ بآواز بلند بڑبڑاتے کچن سے نکل کر مرکزی دروازے کی جانب بڑھ گئی۔ ارے ! میرا العل آگیا۔ ماں صدقے ، ماں واری۔ دروازہ کھلتے ہی بلال، فرزانہ سے آلپٹا۔ ” چل اندر چل، باہر بہت گرمی ہے۔ فرزانہ نے فرط محبت سے اپنے دوپٹے کے پلو سے بیٹے کی عرق آلود پیشانی صاف کی۔ ” منال … منال ! بھائی آیا ہے جلدی سے سکنجبین بنا کر لا۔ شانے سے بیگ اتارتے ہوئے بلال صحن میں بچھے تخت پر ہی براجمان ہو گیا۔ آنے سے پہلے بتایا کیوں نہیں ؟ میں تیری پسند کا کھانا بنا کر رکھتی۔ اب تو بینگن آلو کیسے کھائے گا؟ اس نے برابر بیٹھتے ہوئے متاسفانہ انداز میں پوچھا۔ اپنی اماں کے ہاتھ کا کھانا کھانے کو جی چاہا تو بھاگا چلا آیا، ان ہاتھوں سے بنے بینگن آلو بھی بریانی کا سا سواد دیتے ہیں۔ “بلال نے محبت سے سر شار انداز میں ماں کے ہاتھ چوم لئے۔ میں شام میں اپنے بچے کو بریانی ہی بنا کر کھلاؤں گی۔ فرزانہ اس کے انداز محبت پر کھ دودن کی چھٹی آیا ہوں، کل شام واپسی ہے۔ آپ کے ساتھ وقت بتانا چاہتاہوں۔ تکلف میں نہ پڑیں۔ “ بلال نے ماں کا ہاتھ ہولے سے دبایا۔ ” یہ منال بی بی اور میری محبین کہاں رہ گئی ؟ شرارت آمیز انداز میں کہتا ہوا وہ اندر کی طرف بڑھ گیا اور منال کے کمرے کا دروازہ اک دھاڑ سے کھولا مگر وہ ٹس سے مس نہ ہوئی لیکن جب بلال پر نظر پڑی تو جھٹکے سے سیدھی ہوئی۔ ر کھلکھلا اٹھی۔ ”بھیا… ! آپ کب آئے ؟“ منال کا منہ مارے حیرت کے کھلے کا کھلا رہ گیا۔ ”جب میری بہن خود کو ناول کی ہیروئن سمجھتے ہوئے کسی شہزادے کا انتظار کر رہی تھی، کب وہ گھوڑے پر سوار آئے اور اپنی شہزادی لے جائے۔“ بلال نے اسے چھیڑا۔ تو بہ ہے بھیا!‘ مارے شرم کے اس کے رخساروں پر لالی بکھر گئی۔ ”میں آپ کے لیے پانی لاتی ہوں۔“ وہ اٹھنے لگی میں لے آئی ہوں اپنے بیٹے کے لئے پانی فرزانہ ڈرے لئے کمرے میں داخل ہوئی۔ ”ارے بلال ! میں تمہیں بتانا بھول ہی گئی کہ تمہاری پھوپھی نے ارحم کے لیے منال کارشتہ مانگا تھا۔“ “اچھا! پھر؟ بلال نے ٹرے سے گلاس اٹھاتے ہوئے پر اشتیاق لہجے میں پوچھا۔ پھر کیا۔ میں نے صاف انکار کر دیا۔ اب کل آرہی ہیں منت سماجت کرنے فرزانہ کے چہرے پر استہزائیہ مسکراہٹ در آئی۔ بلال کی نگاہ بے اختیار منال کی طرف اٹھ گئی تو وہ نگاہیں چراتی ہوئی کمرے سے باہر نکل گئی۔ وہ لمحے کے ہزاروں حصے میں اس کی دلی کیفیت جان گیا تھا مگر اماں اس نے تاسف سے فرزانہ کی طرف دیکھا۔ وہ فطر تا بزدل واقع ہوا تھا، چاہنے کے باوجود بھی ماں سے اختلاف کی جسارت نہ کر پایا تھا۔ برخوردار ! پڑھائی کیسی جارہی ہے، کوئی پریشانی، کوئی مسئلہ تو در پیش نہیں ۔ انور میاں نے بلال کو مخاطب کیا۔ الحمد اللہ بابا ! سب ٹھیک ٹھاک چل رہا ہے۔ بلال نے بریانی سے انصاف کرتے ہوئے مسکرا کر جواب دیا۔ ”مومی پھپھو صبح کتنے بجے تک پہنچ جائیں گی ؟“ باپ کے تاثرات جاننے کے لیے اس نے گفتگو کا رخ پھپھو کی طرف موڑ دیا۔ صبح سویرے ہی نکلیں گی لاہور سے، کہہ رہی تھیں کہ شام میں واپسی ہے۔“ پلیٹ میں پیچ چلاتے ہوئے انور میاں نے بظاہر بے تاثر لہجے میں بتایا۔ اندر تو گویا اک طوفان بر پا تھا۔ وہ بہن کے ساتھ کسی قسم کا نارواسلوک برداشت کرنے کے متحمل نہ تھے مگر بیوی سے انحراف کی جرات بھی نہ رکھتے تھے۔“ ”اماں ! ویسے پھپھو کی ایک عدد بیٹی بھی ہونی چاہیے تھی۔ آپ اس کا رشتہ میرے لئے مانگ لیتیں .. بلال کی آواز انور میاں کو سوچوں کے گرداب سے باہر کھینچ لائی۔ وہ حیرت سے بلال کو گھور رہے تھے جو فرزانہ کی پر جلال نگاہوں کی زد میں تھا۔ ماں کی نگاہوں کی تپش سے وہ ہڑ بڑا گیا۔ ”اماں! میرے کہنے کا مطلب یہ ہے کہ پھر آپ بلا خوف و خطر انہیں منال کارشتہ دے سکتی تھیں۔ جو سلوک منال کے ساتھ ہوتا، وہی آپ ان کی بیٹی کے ساتھ کرتیں… حساب برابر ۔ “ اس نے بظاہر شرارت آمیز لہجے میں کہتے ہوئے کن اکھیوں سے باپ کی طرف دیکھا۔ یہی تو سارا مسئلہ ہے۔ رب نے مومی باجی کو بیٹی دی ہوتی تو ان کے دل میں نرم گوشہ ہوتا… بیٹی کے دکھ درد کا کچھ احساس ہوتا۔ بیٹیوں والوں کے دل بہت نرم ہوتے ہیں۔ فرزانہ تاسف سے سر ہلا رہی تھی۔ تم بھی تو بیٹی والی ہو ! تمہار ادل پتھر کیوں ہے؟ نرمی تمہارے دل میں جگہ کیوں نہ بناسکی… انور میاں فرزانہ کی صورت بغور دیکھتے ہوئے دل ہی دل میں سوچ رہے تھے۔ ”ولی ! یہاں رکھ دو یہ مٹھائی اور باقی سامان بھی لے آؤ۔ مومنہ نے صحن میں رکھے تخت کی طرف اشارہ کیا اور ڈرائیور نے مٹھائی کا تھال رکھ کر مومی کی ہدایت کے مطابق باہر کا رخ کیا۔ ”یہ کیا ہے مومی باجی ؟ انور میاں نے لعاب نگل کر حلق تر کرتے ہوئے پوچھا۔ اندر چلو، بتاتی ہوں۔ “مومی نے بھائی کا ہاتھ تھاما اور اندر کا رخ کیا۔ اس سے پہلے کہ یہ عورت بہلا پھسلا کر تیرے باپ سے ہاں کر والے، مجھے اندر چلنا چاہیے۔ تیرے باپ سے بات سنبھالی نہ جائے گی، میر ا موقع پر موجود ہونا بہت ضروری ہے۔ تم شربت وغیرہ بنا کر لے آؤ۔ فرزانہ عجبلت میں کہتی لمبے لمبے ڈگ بھرتی اندر بڑھی۔ میں نے آپ کی دعا سے ارحم کا رشتہ طے کر دیا ہے۔ مٹھائی اسی خوشی میں لائی ہوں۔ “مومی کے الفاظ فرزانہ کی سماعتوں سے ٹکرائے تو اس پر گھڑوں پانی پڑ گیا۔ ساری خوش فہمیاں ہوا ہو گئیں۔ وہ مریل چال چلتی کمرے میں داخل ہوئی اور ایک طرف رکھے صوفے پر براجمان ہو گئی۔ ”بھا بھی گرمی کا زور کم ہوتے ہی ارحم کی شادی کی تاریخ پکی کر دوں گی۔ یہ مٹھائی اسی خوشی میں لائی ہوں، ساتھ میں آپ سب کے لیے جوڑے بھی ہیں۔ “مومی، فرزانہ کی جانب مڑی۔ ماشاءاللہ ! بہت مبارک ہو آپ کو اللہ پاک بچے کے نصیب اچھے کرے آمین۔“ دعائیہ کلمات کی ادائیگی پر حلق کڑوا ہوا تھا اور یہ کڑواہٹ چہرے کے نقوش پر بھی نمایاں تھی، جسے مومی نے ہمیشہ کی طرح خندہ پیشانی سے نظر انداز کر دیا تھا۔ ”منال بیٹا ! تیاری کر لو۔ ارحم کی شادی پر ڈھولکی تم نے ہی بجانی ہے۔ کم از کم ایک ہفتہ پہلے چلے آناسب ، خوب ہلہ گلہ کریں گے۔ “ منال ٹرے تھامے کمرے میں داخل ہوئی تو مومی اس کی طرف متوجہ ہو گئی۔ منال نے نافہم انداز میں فرزانہ کی طرف دیکھا۔ فرزانہ ہتک کے احساس سے پہلو بدلنے پر مجبور ہو گئی۔ میں اپنی بیٹی کے لئے بھی جوڑا لائی ہوں۔ گوٹے کا بہت نفیس کام ہے، پسند آئے تو مہندی کے لیے تیار کر والینا۔“ محبت سے چور لہجے میں کہتے ہوئے ٹرے میں سے گلاس اٹھالیا۔ جی پھپھو منال بمشکل مسکرائی۔ ”میرے سر میں شدید درد ہے، میرا تو جانے کا بالکل من نہیں کر رہا۔ اس موئے درد سے جان نکلی جارہی ہے اور یہاں سب کو موج مستی کی پڑی ہے۔ ڈھولکی کی آواز تو رہی سہی کسر بھی پوری کر دے گی۔ فرزانہ بستر پر لیٹی مسلسل بولے جارہی تھی۔ منال منہ لٹکائے بے دلی سے ماں کا سر د بار ہی تھی۔ اس کا دل نہ جانے کے خیال سے ہی ہول رہا تھا۔ مومی باجی کا صبح سے کئی بار فون آچکا ہے، ہمارا پرو گرام پوچھ رہی تھیں۔ میں نے کہہ دیا ہے کہ تمہاری طبیعت ٹھیک نہیں، اس لئے ہم کل مہندی کے فنکشن میں شرکت کریں گے ۔ “ ”ہائے ! مجھ سے نہیں جایا جائے گا ۔ انور میاں کی بات سنتے ہی فرزانہ نے ایک بار پھر دہائی دی۔ چلو ٹھیک ہے۔ تم گھر پر رہ لینا، میں منال کو لے کر چلا جاؤں گا۔ جانا بھی ضروری ہے۔“ انور میاں کہہ کر ر کے نہیں تھے۔ منال سن کر چہک اٹھی اور فرزانہ سر اٹھائے کتنی ہی دیر بے یقینی سے خالی دروازے کو گھورتی رہی۔ ” زور لگا کر دبالر کی ! جان ہی نہیں ہے تجھ میں فرزانہ نے اس کے ہاتھ پر زور سے دھپ رسید کی ، گویا انور میاں کا غصہ اس پر اتارا۔ یہ بلال کدھر رہ گیا ؟“ پارلر گیا ہے۔ کہہ رہا تھا کہ تھوڑا تیار شیار ہو کر جاؤں گا، شاید کسی لڑکی کو پسند آ جاؤں ۔ منال نے جنسی دباتے ہوئے اس کی کہی بات کو بڑھاوا دیا۔ تو کیا کھی کھی کر رہی ہے یہاں بیٹھی ۔ ان ٹوٹے ہاتھوں سے دبانے سے بہتر ہے میرے لئے چائے بنالا۔ فرزانہ نے تپ کر اس کے ہاتھ جھٹک دیئے۔ ساتھ میں دوا بھی دے دوں ؟ اس نے پاؤں میں جو تا اڑتے ہوئے پوچھا۔ زہر دے دے ایک ہی بار ، کام ختم ہو جائے۔ فرزانہ نے جل کر کہتے کروٹ بدلی اور منال شانے اچکاتی باہر نکل گئی- مہندی کی تقریب گھر پر رکھی گئی تھی۔ کشادہ صحن کو خوبصورت شامیانوں سے سجایا گیا تھا۔ شامیانے تلے ایک طرف دیوار کے ساتھ گیندے کے پھولوں سے سجا سٹیج لگایا گیا تھا۔ اسٹیج کے سامنے لال قالین بچھا کر لڑکیوں کے لیے ڈھولکی کا انتظام کیا گیا تھا، باقی صحن کو مہمانوں کے بیٹھنے کے لئے کرسیوں اور میزوں سے آراستہ کر دیا گیا تھا اور برقی قمقموں سے سارا گھر جگمگارہا تھا۔ منال بہت اہتمام سے تیار ہوئی تھی۔ گلابی شرارے پر نارنجی دوپٹہ اوڑھے ، جدید میک آپ نے اس کا حسن دوبالا کر دیا تھا۔ وہ شرارہ سنبھالے باہر نکلی اور آتے ہی مناڈھولکی سنبھال لی۔ ” ہے میرے یار کی شادی مگر میں خوش نہیں ہوں “ بلال لہک کر کہتا قریب چلا آیا تھا۔ کیوں بھئی ! تمہارے ساتھ کیا مسئلہ در پیش ہے ؟“ مومی نے چہرے پر آئی مسکراتے چھپاتے ہوئے بظاہر سپاٹ لہجے میں پوچھا۔ پھپھو! اس کی شادی نہیں ہو رہی۔ بس یہی غم کھائے جارہا ہے۔ “ منال نے بھائی کو چھیڑ ا۔ آئے ہائے لڑکے … شرم نہیں آتی اپنی شادی کا ذکر کرتے ہوئے ابھی تو بڑی بہن کنواری بیٹھی ہے۔ زریں نے لقمہ دیا۔ ”میری بیٹی کے لیے تو بڑے بڑے لوگ رشتہ لے کر آئے مگر میں نے نہ کر دی۔ جب تک میری بیٹی کے معیار کا رشتہ نہ ہوا، میں ہاں نہیں کرنے والی مجھے بٹی یا ہنی ہے ، کسی کھائی میں نہیں پھینکنی۔ فرزانہ نے معنی خیزی سے مومی کی طرف دیکھا۔ انہوں نے حسب عادت مسکرانے پر اکتفا کیا۔ ”بلال ! کھانے کی کیا صورت حال ہے ؟ پیٹ میں چوہے دوڑنے لگے ہیں۔ میر ابیٹا کب سے بھوک کی رٹ لگائے ہوئے ہے۔ کومل نے اپنے تین سالہ بیٹے کو گود میں لیتے ہوئے پوچھا۔ وو. آپ لوگوں کی باتوں میں بھول ہی گیا۔ میں یہی کہنے آیا تھا کہ حارث بھائی کہہ رہے ہیں کہ کھانا لگنے لگا ہے، مہندی کی رسم کھانے کے بعد ہو گی۔“ بلال واپس پلٹ گیا اور عور تیں کھانے کی غرض سے اٹھ کھڑی ہوئیں، چھوٹے بچوں والیاں اپنے بچوں کو پکڑ پکڑ کر اپنے قریب بٹھانے لگیں۔ واہ! مومی باجی نے تو بڑی سخاوت دکھائی دل کھول کر پیسہ خرچ کیا ہے۔ “ پر تکلف کھانے پر ہاتھ صاف کرتے ہوئے فرزانہ نے داد دی۔ ”ہاں واقعی زریں نے اس کی تائید میں زور سے سر ہلایا۔ کھانے کے بعد دولہا کو اسٹیج پر لانے کا شور بلند ہوا۔ ارحم دوستوں کے جھرمٹ میں لال دوپٹے تلے چھوٹے چھوٹے قدم اٹھاتا اسٹیج تک آیا تو مومی اپنی بڑی بہو سحر کا ہاتھ تھامے اسٹیج کی طرف بڑھیں اور ارحم کو مہندی لگا کر وہیں اس کے برابر براجمان ہو گئیں۔ سحر چھوٹے روہان کے رونے کی وجہ سے اسٹیج سے ہٹ گئی۔ یوں باری باری سب نے مہندی لگائی۔ ”چلو آؤ، ہم دونوں بھی اسٹیج پر چلتے ہیں۔ کومل نے منال کا ہاتھ تھام کر اٹھنا چاہا۔ نہیں آپی ! مجھے نہیں جانا منال لجاگئی۔ لو بھلا! شرما کیوں رہی ہو ؟ چھوٹا بھائی ہے تمہارا ، جاؤ شاباش لگا آؤ مہندی زریں نے تھپکی دیتے ہوئے کہا تو وہ مدد طلب نگاہوں سے ماں کی طرف دیکھنے لگی۔ فرزانہ دانستہ منہ پھیر کر بیٹھ گئی تو وہ آنکھوں میں اترقی نمی کو پیتے ہوئے اٹھ کھڑی ہوئی۔ مہندی کی رسم سے فراغت کے بعد لڑکیاں ڈھولکی لے کر بیٹھ گئیں، لڑکے بھی وہیں آموجود ہوئے۔ گانوں اور ٹیوں کی مقابلہ بازی رات گئے تک جاری رہی۔ آخر مومی کو زبر دستی محفل برخاست کروانی پڑی کہ صبح بارات کی روانگی کی تیاری بھی کرنی تھی۔ خلاف توقع سب ہی وقت پر تیار کھڑے تھے۔ گاڑیوں کی اک لمبی قطار بصورت بارات روانہ ہوئی۔ شہر کے اچھے ہال میں انتظام کیا گیا تھا۔ راہداری کے اطراف میں نک سک سے تیار خواتین تازہ پھولوں کی پلیٹیں لئے کھڑی تھیں۔ سب کا اہتمام دیکھنے لائق تھا۔ رزق برق جوڑے، نفیس جیولری، شاندار میک آپ… واہ کمال است ! ہر لڑکی مثل حور دکھ رہی ہے ۔ “ بلال نے منال کو کہنی مارتے ہوئے سرگوشی کی۔ یہ آپ امی سے جا کر کہیں، شاید آپ کی دال گل جائے۔ یقین کیجیے اس معاملے میں ، میں آپ کی کوئی مدد نہیں کر سکتی۔ “ منال نے ہنسی دباتے ہوئے بظاہر سنجیدگی سے کہا۔ تمہارے مشورے پر عمل کیا تو دال گلے گی نہیں، گل سڑ جائے گی اور امید ہے میرا بھی شاندار قیمہ تیار ہو جائے۔“ بلال نے منہ بسورا۔ نکاح کی مبارک ساعتوں کے بعد کچھ دیر تک مبارک باد کا سلسلہ چلتا رہا، پھر یک دم ”دلہن آرہی ہے … کا شور بلند ہوا۔ گولڈن اور مہرون امتزاج کے نفیس کا مدار لہنگے میں ملبوس دلہن جب ہال میں داخل ہوئی تو ساری روشنیاں مانند پڑ گئیں۔ یوں لگا جیسے ستاروں کے جھرمٹ سے چاند نکل آیا ہو۔ نور کی دودھیار نگت، غیر معمولی تاب ناک اور کھنی لمبی پلکیں رخساروں پر جھالر کی مانند دکھائی دے رہی تھیں۔ آنکھیں شرم و حیا سے جھکی ہوئی تھیں۔ ہر کوئی اس کے حسن و سنگھار سے متاثر ہو رہا تھا۔ وہ سچ سچ کر قدم اٹھاتی اسٹیج کی طرف بڑھ رہی تھی۔ اس کے حسن سے مبہوت ارحم ، میکانکی انداز میں اٹھا اور اسٹیج کے زینے سے اوپر چڑھتی نور کے آگے اک ادائے ناز سے اپنا ہاتھ کر دیا۔ گویا تھام لینے کی فرمائش کر رہا ہو ۔ ہال میں سیٹیوں کی آواز اور ہوٹنگ کا شور بلند ہونے لگا۔ لوجی ! مومی باجی کا لڑکا تو ہا تھ سے گیا۔ فرزانہ نے ہاتھ ایسے نچایا جیسے مکھی اڑار ہی ہو ۔ اس پیش گوئی نے زریں کے چہرے پر بھی مسکراہٹ بکھیر دی۔ نور لجاتی شرماتی ارحم کا ہاتھ تھام کر اسٹیج پر چڑھی تو مومی نے آگے بڑھ کر فرط محبت سے اس کی پیشانی چوم لی۔ یہ محبتیں بھی بس چند دن کا ڈھونگ ہوتی ہیں۔ ارحہ کی ساس بھی واری صدقے جایا کرتی تھی، اب جلاد بنی بیٹھی ہے۔ شادی پر بھی نہیں آنے دیا بیچاری کو کو مل کے لہجے میں کڑواہٹ ہی کڑواہٹ تھی۔ یہ مومی باجی بھی جلد گرگٹ کی طرح رنگ بدلیں گی، دیکھنا تم۔ تمہیں یاد ہے ہماری ساس کیا کہا کرتی تھیں مومی باجی کے بارے میں … ؟ فرزانہ نے سوالیہ انداز میں ابرو نچائے۔ ”ہاں ہاں … سب یاد ہے۔ زریں نے بھی آنکھیں مٹکاتے ہوئے کہا۔ یہ تو سحر کی قسمت اچھی نکلی جو حارث اسے اپنے ساتھ دبئی لے گیا۔ شاید ماں کی خصلت سے واقف تھا، اپنا دامن بچا لیا اس نے لیکن ارحم بیچارہ کیا کرے گا ! اس کی بیوی پیسے گی مومی باجی کی چکی میں ۔ فرزانہ کی تائید میں سب نے تاسف سے سر ہلایا تھا۔ خیر سے تقریب اپنے اختتام پر پہنچی۔ روتی بلکتی دلہن کو مومی اپنے پہلو سے لگائے تسلیاں دیتی گھر لائی تھی۔ اس محبت کے زیر اثر گھر آنے تک دلہن کی حالت سنبھل چکی تھی۔ اب وہ بات بے بات مسکرارہی تھی۔ فرزانہ کے ٹولے میں حسب عادت مسلسل چہ میگوئیاں ہوتی رہیں، جبکہ مومی ادائے بے نیازی سے اپنے کام نمٹاتی رہی۔ ویسے کی تقریب بھی اہتمام و انصرام سے انجام پائی۔ ولیمے کے بعد سب مہمان ایک ایک کر کے رخصت ہونے لگے۔ مومی باجی! پہلی فرصت میں بہوؤں کو ہماری طرف لے کر آئیے گا۔ فرزانہ نے الوداعی بغل گیر ہوتے ہوئے دعوت دے ڈالی۔ یہ محبتیں بھی بس چند دن کا ڈھونگ ہوتی ہیں۔ ارحہ کی ساس بھی واری صدقے جایا کرتی تھی، اب جلاد بنی بیٹھی ہے۔ شادی پر بھی نہیں آنے دیا بیچاری کو کو مل کے لہجے میں کڑواہٹ ہی کڑواہٹ تھی۔ یہ مومی باجی بھی جلد گرگٹ کی طرح رنگ بدلیں گی، دیکھنا تم۔ تمہیں یاد ہے ہماری ساس کیا کہا کرتی تھیں مومی باجی کے بارے میں … ؟ فرزانہ نے سوالیہ انداز میں ابرو نچائے۔ ”ہاں ہاں … سب یاد ہے۔ زریں نے بھی آنکھیں مٹکاتے ہوئے کہا۔ یہ تو سحر کی قسمت اچھی نکلی جو حارث اسے اپنے ساتھ دبئی لے گیا۔ شاید ماں کی خصلت سے واقف تھا، اپنا دامن بچا لیا اس نے لیکن ارحم بیچارہ کیا کرے گا ! اس کی بیوی پیسے گی مومی باجی کی چکی میں ۔ فرزانہ کی تائید میں سب نے تاسف سے سر ہلایا تھا۔ خیر سے تقریب اپنے اختتام پر پہنچی۔ روتی بلکتی دلہن کو مومی اپنے پہلو سے لگائے تسلیاں دیتی گھر لائی تھی۔ اس محبت کے زیر اثر گھر آنے تک دلہن کی حالت سنبھل چکی تھی۔ اب وہ بات بے بات مسکرارہی تھی۔ فرزانہ کے ٹولے میں حسب عادت مسلسل چہ میگوئیاں ہوتی رہیں، جبکہ مومی ادائے بے نیازی سے اپنے کام نمٹاتی رہی۔ ویسے کی تقریب بھی اہتمام و انصرام سے انجام پائی۔ ولیمے کے بعد سب مہمان ایک ایک کر کے رخصت ہونے لگے۔ مومی باجی! پہلی فرصت میں بہوؤں کو ہماری طرف لے کر آئیے گا۔ فرزانہ نے الوداعی بغل گیر ہوتے ہوئے دعوت دے ڈالی۔ ”بلال امتحان سے فارغ ہو کر اگلے ہفتے آرہا ہے۔ کہہ رہا تھا کہ کہیں گھومنے پھرنے کا من کر رہا ہے ،اس بار گھر بیٹھ کر چھٹیاں نہیں گزارے گا۔ “استری شدہ کپڑے الماری میں رکھتے ہوئے فرزانہ نے اطلاع دی۔ ”آپ سن رہے ہیں نا !“ انور میاں کی طرف سے کوئی جواب نہ پا کر اس نے پلٹ کر قدرے بلند آواز میں پوچھا۔ ہم انہوں نے اخبار پر سے نظر ہٹائے بنا ہنکار ابھرا۔ تو پھر جواب کیوں نہیں دیتے ؟ پاٹ دار آواز میں پوچھا گیا۔ میں نے کیا کہنا ہے…! بنالو پر وگرام “لحظہ بھر کو سر اٹھا کر نحیف لہجے میں کہا اور پھر سے اخبار کے مطالعہ میں مگن ہو گئے۔ ” میں نے سوچا ہے مومی باجی کی طرف چلتے ہیں۔ دو چار دن رہنے کا ارادہ ہے میرا فرزانہ کی بات پر انہوں نے اک جھٹکے سے سر اٹھایا اور بے یقینی سے بیوی کا چہرہ تکنے بلکہ پڑھنے کی سعی کرنے لگے کہ اب اس کے دماغ میں کیا چل رہا ہے ؟ ” ایسے کیا دیکھ رہے ہیں ؟“ نہ نہیں، کچھ نہیں۔ انور میاں ہکلا گئے۔ میں نے سوچا اتنا عرصہ ہو گیا، باجی نے چکر نہیں لگایا۔ کتنی بار فون کر کے پوچھا مگر ہر بار ان کا وہی مصروفیت کا گھسا پھٹا بہانہ سنا ہے حارث بھی آیا ہوا ہے۔ چلو، وہ نہیں آسکتیں تو ہم ہی چکر لگا آتے ہیں۔ بہورانیوں کے ساتھ ان کی محبتیں بھی دیکھنے کا شرف حاصل ہو جائے گا۔ آخری جملے کی ادائیگی پر اس کے چہرے پر استہزائیہ مسکراہٹ تھی۔ آخر اصل مدعازبان پر آہی گیا۔ انور میاں نے سوچتے ہوئے تاسف سے سر ہلایا۔ اطلاعی گھنٹی مسلسل بجے جارہی تھی۔ ”ارے بھئی صبر کرو، اندر سے آنے والا پیدل آرہا ہوتا ہے، ہوائی جہاز پر نہیں۔“ حارث بآواز بلند بڑبڑاتا چلا آرہا تھا۔ ”ارے ماموں جان ! آپ …؟ دروازے پر میاں صاحب کو کھڑے پا کر وہ حیران رہ گیا۔ برخوردار ! آپ نے آنا گوارا نہ کیا تو ہم خود چلے آئے. جواب فرزانہ بیگم نے دیا تھا۔ و نہیں ممانی جان ایسی کوئی بات نہیں۔ میں امی کے ساتھ پروگرام بنانے کا سوچ ہی رہا تھا۔ “ حارث نے ایک طرف ہوتے ہوئے انہیں اندر آنے کا رستہ دیا اور دروازہ بند کر کے تینوں نفوس کو لئے ماں کے کمرے کی طرف بڑھ گیا۔ ” امی ! دیکھیں تو سہی، کون آیا ہے ؟“ اس نے دور سے ہی ہانک لگائی۔ کون ہے بھئی …؟ مومی نے جائے نماز تہہ کر کے ایک طرف رکھی۔ واہ جی واہ ! ماشاء اللہ بچے بھی آئے ہیں۔“ جب منال اور بلال پر نظر پڑی تو وہ چہک ہی اٹھی۔ باری باری سب سے ملنے کے بعد انہیں اپنے کمرے میں بٹھا کر اس نے کچن کا رخ کیا، جہاں دونوں بہوئیں دوپہر کے کھانے کا انتظام کر رہی تھیں۔ ”بیٹا ! چھوٹے ماموں آئے ہیں، آکر سلام کرو اور پانی وغیرہ بھی لیتی آنا اور ہاں، ایسا کر و سالن تو بن چکا، ساتھ میں ہیں، اگر کرو اور آن اور ایسا کروسان بنچ کا ساتھ میں چکن پلاؤ بنالو۔ میٹھے میں آئس کریم منگوالیتے ہیں، گرمی بہت ہے، کہاں میٹھا بناتے رہو گے آپ لوگ مومی نے محبت بھری نگاہ دونوں پر ڈالی اور دونوں نے سعادت مندی سے سر ہلا دیا۔ اور بھائی صاحب ، بھا بھی ! سنائیے کیسی گزر رہی ہے ؟ اس نے واپس آکر فرزانہ کے روبرو بیٹھتے ہوئے پوچھا۔ اللہ کا شکر ہے باجی ، سب ٹھیک ٹھاک۔ راوی چین ہی چین لکھتا ہے۔ فرزانہ نے ٹانگ پر ٹانگ چڑھاتے ہوئے ادائے بے نیازی سے کہا. الحمد اللہ اللہ پاک سب کو دلی سکون سے نوازے، آمین۔ بٹیا رانی کیسی ہے ؟ مومی اب منال سے مخاطب تھی۔ ! میں ٹھیک ہوں، پھیپھو۔ “ منال کے لب ہلے تھے مگر آواز سنائی نہ دی تھی۔ مومی کو لجاتی شرماتی منال پر ڈھیروں پیار آیا۔ اور بلال میاں آپ کیسے آگئے آج پھپھو کے گھر پیار بھرے انداز میں استفسار کرتی وہ بلال کی طرف مڑی تھی۔ چھٹی پر آیا ہوا تھا پھپھو۔“ بلال نے مختصر جواب دیا۔ ”آخری سمسٹر چل رہا ہے پھپھوجی ! دعا کیجیے گا۔“ ” میری دعائیں ہمیشہ آپ کے ساتھ ہیں، میرے بچے۔ فرط محبت سے مومی کی آنکھوں میں نمی اتر آئی۔ فرزانہ نے ابروا چکا کر اس کی طرف دیکھا۔ السلام علیکم ! اسی لمحے نور ٹرے تھامے کمرے میں داخل ہوئی، سحر بھی اس کے ہمراہ تھی۔ و علیکم السلام !“ سب نے مشترکہ جواب دیا۔ سحر سب سے ملنے کے بعد کھانا بنانے کے لیے چلی گئی اور نور سب کو جوس پیش کرنے لگی۔ ”خوشخبری کب سنار ہی ہو بہورانی ! فرزانہ نے آنکھیں گھماتے ہوئے پوچھا تو نور نے مدد طلب نگاہوں سے ساس کی طرف دیکھا۔ ابھی تو بچوں کے ہنسنے کھیلنے کے دن ہیں … مومی نے اس کا بچاؤ کیا۔ خیر سے آٹھ ماہ ہو گئے ہیں۔ اب تو خو شخبری مل جانی چاہیے ، بہت ہنس کھیل لیا۔ فرزانہ نے آنکھیں مٹکاتے ہوئے وار کیا۔ ”خوشخبری آئے گی ، ضرور آئے گی۔ میری دعائیں میرے بچوں کے ساتھ ہیں۔ “نور کے ہاتھ سے جوس کا گلاس لیتے ہوئے مومی نے اس کا بڑھا ہوا ہاتھ تھام کر محبت سے چوم لیا تو آنکھوں میں اتری نمی کو اندر اتار کر جوابا نور نے بھی اسی محبت سے ساس کی پیشانی پر بوسہ دیا۔ ساس بہو کی اس محبت نے فرزانہ کو پہلو بدلنے پر مجبور کر دیا۔ ”باجی ! اپنی ساس کا زمانہ یاد ہے آپ کو دودن کی دلہن سے کہہ دیا گیا تھا کہ ہمیں جلد از جلد اولاد چاہیے نہیں تو ہمارے بیٹے کے لئے رشتے بہت اور ایک آپ ہیں ! آٹھ ماہ گزر چکے اور ابھی تک کوئی خیر خبر نہیں ایک بار چیک آپ ہی کر والیا ہوتا، کہیں بعد میں پتا چلے کہ بہو بانجھ ہے۔ نور کے کمرے سے نکلتے ہی فرزانہ نے اگلا تیر چلایا۔ اللہ نہ کرے بھا بھی ! اچھی بات منہ سے نکالیں۔ اللہ پاک ان بچوں کو ہر خوشی ہر نعمت سے نوازے، آمین۔ ماضی بیت چکا، وہ دور جیسا بھی تھا، گزر گیا۔ اب اس کی تلخیاں یاد کر کے خود کو اذیت کیوں دوں… میں نے سب بھلادیا، سب کو معاف کر دیا۔ “مومی نے متانت بھری مسکراہٹ کے ساتھ جواب دیا۔ فرزانہ رات پانی پینے کی غرض سے کچن کی طرف آئی تھی۔ سامنے مومی بیکن ہاتھ میں لئے دونوں بہوؤں کی کلاس لے رہی تھیں ، وہ دونوں سر جھکائے کھڑی تھیں۔ ”اوئے ہوئے … اصلیت سامنے آہی گئی۔ کیسی مومن بنی پھرتی ہے یہ مومی باجی ! رنگے ہاتھوں پکڑوں گی انہیں۔“ فرزانہ نے باتیں سننے کے لیے دیوار کی اوٹ میں پناہ لی۔ ” مجھے پتا چل گیا ہے کہ تم دونوں دودھ کا گلاس پیٹ میں اتارنے کی بجائے سنگ میں بہا دیتی ہو۔ آج سے بیلن لے کر پاس کھڑی ہوا کروں گی۔ اٹھاؤ گلاس .. مومی قدرے ہلکی آواز میں سرزنش کر رہی تھیں۔ دونوں نے بائیں ہاتھ سے ناک بند کر کے ایک ہی سانس میں دودھ کا گلاس حلق میں انڈیل لیا۔ سحر نے جھر جھری لیتے ہوئے دہائی دی تو وہ بولیں۔ ” خبر دار ! جو رب کی نعمت کی ناشکری کی۔ اللہ پاک نے سب کچھ دیا ہے، کھایا پیا کرو۔ تم دونوں نے میراگھر ، میری نسل سنبھالتی ہے۔ مومی نے مصنوعی خفگی سے گھورتے ہوئے دونوں کو بیلکن دکھایا تو دونوں منہ پر ہاتھ رکھ کر کھی کھی کرنے لگیں۔ یونہی ہنستی کھیلتی رہا کرو۔ اللہ میرے آنگن کی رونق کو سلامت رکھے۔“ انہوں نے دونوں کو پچکارتے ہوئے خود سے لپٹا لیا۔ تینوں مسکرا رہی تھیں مگر آنکھوں کے گوشے تم ہو چکے تھے اور اس نبی میں ایک دوسرے کے لیے محبت کی چمک واضح دکھائی دے رہی تھی۔ فرزانہ جو مومی باجی کا بھانڈا پھوٹنے کی منتظر تھی، دانت پیس کر رہ گئی۔ وہ پیاس بجھانے کے لئے پانی لینے آئی تھی لیکن اب کلیجے میں لگی آگ بجھانے کی اشد ضرورت تھی، سو بآواز بلند سلام جھاڑتی اندر داخل ہو گئی۔ کون سی میٹنگ چل رہی ہے ؟ مومی باجی ! ذرا بہورانیوں کو یہ بھی بتادیجیے کہ مہمان کے کمرے میں پانی بھی رکھا جاتا ہے۔ فرزانہ نے جلن کم کرنے کو خاصے تیکھے انداز میں کہہ کر آگ لگانا چاہی۔ بجھا بھی یہ جاہی رہی تھی۔ غلطی میری ہے۔ میں ہی کل کا مینیو بتانے کھڑی ہو گئی۔ جاؤ بیٹا ! ممانی کے کمرے میں پانی کا جگ اور دو گلاس رکھ آؤ۔ مومی نے بڑی سہولت سے بہوؤں کا دفاع کیا۔ شکریہ ، میں خود ہی لے جاتی ہوں۔ فرزانہ ، سحر کے ہاتھ سے ٹرے لے کر سرعت سے باہر نکل گئی۔ نور بھابھی ! اتنی گرمی میں آپ اکیلی کام کر رہی ہیں ۔ یہ سحر بھا بھی کہاں غائب ہیں ؟“ منال نے کچن میں داخل ہوتے ہی حیرانی سے پوچھا۔ یہیں تھیں ، روہان رونے لگا تو اسے سلانے گئیں ہیں۔ “نور نے سلاد کاٹتے ہوئے جواب دیا۔ ” یہ بچوں کو سلانے کا بہانہ بھی اچھا ہے۔ “ منال پر بھی ماں کار نگ چڑھنے لگا تھا۔ نہیں نہیں، ایسی بات نہیں ہے . بھابھی تو میرے اٹھنے سے پہلے ہی کچن میں موجود ہوتی ہیں۔ کھانا انہوں نے ہی بنایا ہے ، میں تو بس اوپر کے کام کر رہی ہوں۔ نور نے فور اسحر کا دفاع کیا۔ ”ویسے آپ کی تربیت بہت اچھی ہوئی ہے۔ ساس جیٹھانی جیسی بھی ہیں، آپ ان کی طرفداری ہی کرتی ہیں۔ “ منال نے دوسرے انداز میں جال پھینکا۔ اچھی میں نہیں، وہ ہیں۔ میں اس محبت کے قابل نہ تھی مگر اللہ تعالی نے نوازا۔ اللہ اس محبت کو قائم رکھے ، آمین۔“ دعائیہ کلمات کہتے ہوئے نور سلاد کی ٹرے فریج میں رکھنے کے لیے اٹھ کھڑی ہوئی۔ اس کا محبت سے معمور انداز منال کے رگ وپے میں اضطراب برپا کر گیا تھا۔ ممی جی ! امی کی طرف نیلیم آپی پر سوں کی آئی ہوئی ہیں اور مجھے آج پتا چلا ہے۔ میں دو تین گھنٹے کے لئے جانا چاہ رہی ہوں مگر ار تم کہہ رہے ہیں ، نہیں جانا گھر میں مہمان آئے ہوئے ہیں۔ نور نے کن انکھیوں سے مہمانوں کی طرف دیکھتے ہوئے آخری جملہ قدرے ہلکی آواز میں ادا کیا۔ کدھر ہے ارحم ! اسے میرے پاس بھیجو، میں اس کے کان کھینچوں۔ بہن آئی ہے تو ملنے تو جانا چاہئے۔ دوبارہ جانے کب ملاقات ہو ۔ جاؤ تم تیاری کرو۔ “مومی کے ہر ہر لفظ سے احساس اور محبت پھوٹ رہی تھی۔ نور فرط محبت سے اس کے ہاتھ چوم کر باہر بھاگ گئی۔ یہ کیا بات ہوئی باجی ! اب بہو کے لیے بیٹے کو ڈانٹیں گی ! ایہ ان میاں بیوی کا معاملہ ہے۔ فرزانہ یہاں بھی چپ نہ رہ سکی۔ ہ لڑ کی صرف شوہر کے ساتھ بیاہ کر نہیں آتی بلکہ پوری بارات جاتی ہے اسے لینے ، اس کی چھوٹی چھوٹی خوشیوں کا خیال رکھنا اور غم بانٹنا سبھی کی ذمہ داری ہے۔ مومی نے ٹھہرے ہوئے لہجے میں بات مکمل کر کے دروازے کی طرف دیکھا، جہاں ارحم سر جھکائے نادم کھڑا تھا۔ ”جاؤ ، اسے میکے چھوڑ کر آؤ بلکہ خود بھی گھنٹہ دو گھنٹہ بیٹھ جانا۔“اس نے اپنی مسکراہٹ دباتے ہوئے بظاہر سپاٹ لہجے میں کہا۔ وہ یو نہی سر جھکائے واپس پلٹ گیا تھا جبکہ فرزانہ منہ بسور کر رہ گئی۔ اپنا وقت بھول گئیں آپ ! آپ کی ساس چھ چھ آٹھ آٹھ ماہ آپ کو میکے کی شکل نہیں دیکھنے دیتی تھیں۔ جب آپ میکے آنے کی بات کرتیں، ان کے مزاج بگڑ جایا کرتے تھے۔ اور یاد ہے … جب آپ بچے کو دودھ پلانے کمرے میں جاتی تھیں تو وہ تھوڑی دیر بعد ہی پیچھے چلی آتی تھیں کہ سارے کام نمٹ جائیں گے تب باہر نکلو گی کیا فرزانہ کے کہنے پر مومی تکلیف کے باوجود زبر دستی مسکرادی۔ وہ جب سے آئی تھی، ان کا ماضی دہرا کر زخم ہرے کئے جارہی تھی۔ اب تو ان زخموں سے خون رستا محسوس ہونے لگا تھا۔ ”باجی! مجھے آپ کی سمجھ نہیں آتی۔ خود اتنی تکالیف جھیلیں اور ان مہارانیوں کو اتنی سہولیات فراہم کی جارہی ہیں، ان کے اتنے نخرے کیوں اٹھاتی پھر رہی ہیں آپ؟ فرزانہ کو ان کے گھر کا سکون برداشت نہیں ہو رہا تھا۔ دیکھیے بھا بھی ! جو رویے میں نے سہے. میری کوشش ہے کہ میرے بچے اس تکلیف سے نہ گزریں۔ میں جب اس مشکل دور سے گزر رہی تھی، تب ہی عہد کر لیا تھا کہ یہ سلوک اپنی بہوؤں کے ساتھ ہر گز نہیں کروں گی ، نہ ہونے دوں گی۔ میں اچھی ساس بننے کی پوری کوشش کروں گی۔ میں نے سنا تھا کہ ساس بہو کارشتہ ہی ایسا ہے ، اختلافات کبھی ختم ہو ہی نہیں سکتے۔ ساس سونے کی بھی بن جائے تو اچھی نہیں لگ سکتی ، تب مجھے خیال آیا کہ نیت اچھی ہو تو سب اچھا ہو جاتا ہے۔ میری نیت بھی اچھی تھی۔ میں نے اس فضول سی چپقلش کا صفایا کرنے کی مقدور بھر سعی کی ہے۔ میں تنہا سارے معاشرے کو تو نہیں سنوار سکتی لیکن کم از کم میری نسل تو سنور سکتی ہے۔ میرے اپنوں نے مجھے سمجھنے میں غلطی کی، مجھے خوشی ہے کہ یہ غیر بچیاں صحیح معنوں میں میری اپنی بن گئی ہیں۔ مجھے سمجھتی ہیں، مجھ سے پیار کرتی ہیں تو پھر اس محبت کا جواب محبت سے کیسے نہ دوں. دو آنسو پلکوں کی باڑ توڑتے ہوئے اس کے رخسار پر ڈھلک گئے، جنہیں مسکر اکر اس نے صاف کر ڈالا۔ ” میں ذرا کچن میں کھانے وغیرہ کا انتظام دیکھ لوں۔“ کہہ کر وہ اٹھ کھڑی ہوئی۔ دروازے میں ایستادہ منال سب باتیں سن چکی تھی اور اب شکوہ کناں نگاہوں سے ماں کو دیکھ رہی تھی جس کی تنگ نظری اور روایتی سوچ نے اک بہت غلط فیصلہ کروادیا تھا۔ دوسری طرف فرزانہ کی حالت بھی کچھ مختلف نہ تھی، پچھتاوے کی آگ اس کے من میں بھی بھڑک اٹھی تھی۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں"
Kanton Ki Fasal | UrduZone,بلدیاتی الیکشن کی تیاریاں عروج پر تھیں۔ چار سال بعد ہونے والے انتخابات میں پہلے ہی بہت دیر ہو چکی تھی۔ تاخیر کی وجہ ملک کے موسمیاتی حالات تھے۔ غیر معمولی بارشوں کی وجہ سے دیہاتوں کے ساتھ ساتھ چھوٹے بڑے شہروں کے بیسیوں مکانات مکمل تباہ ہو گئے تھے۔ سینکڑوں گھر جزوی طور پر گر گئے تھے اور رہائش کے قابل نہ رہے تھے۔ چھوٹے بڑے شہروں کی گلیوں اور نشیبی علاقوں میں پانی ٹھہر جانے کے سبب جگہ جگہ بڑے بڑے گڑھے پڑے ہوئے تھے۔ بڑے شہروں کے متعدد فلائی اوورز کی سڑکیں دراڑیں پڑ جانے اور انڈر پاس میں پانی رُک جانے کی وجہ سے ٹریفک کی روانی بہت متاثر تھی۔ ڈرینج کے نظام کی خامیاں پہلے بھی ڈھکی چھپی نہ تھیں۔ اب کئی علاقوں میں گٹر ابل پڑے تھے۔ سڑکوں پر پھیلے غلاظت بھرے بد بو دار پانی سے گزر کر جانا پڑتا تھا۔ ہمارے پڑھے لکھے معزز شہری گھر کا کوڑا کرکٹ سڑکوں پر پھیلا دیا کرتے ہیں۔ پلاسٹک کی ناقابل استعمال تھیلیاں، تعمیراتی کاموں میں ہونے والے ملبے کو مناسب مقام پر ٹھکانے لگانے میں کو تاہیاں جیسی غلطیاں کرنے والے تھوڑے ہوں یا بہت عذاب سب ہی کو جھیلنا پڑتا ہے۔ ذمہ دار اداروں کے کام بھی بڑھ جاتے ہیں۔ ان کے افسران ، مالی وسائل کی کمی، گاڑیوں اور مشینوں کے ناکارہ ہونے کا بہانہ بنا کر اپنی بے بسی کا اظہار کرتے ہیں۔ مرمتی کام کرنے والے ورکشاپ اپنی کار کردگی دکھانے میں ناکامی کے دسیوں عذر پیش کر دیتے ہیں۔ آج کل دفاتر کے ملازمین ، اسکول کالج جانے والے طلبا اور طالبات بے حد مشکلات میں تھے۔ ان تمام مسائل کا حل کرنے ، شہر کے انتظام کو سنبھالنے والے ادارے اپنی من مانی کرنے میں آزاد تھے۔ ان کی نگرانی کرنے والے تمام ذمہ دار صاحبان اپنے اپنے افسروں کے احکامات پر اپنی اپنی سمجھ بوجھ کے مطابق فیصلے کرتے تھے۔ مرکزی نظام بغیر کنٹرول کے انتشار کا شکار تھا۔ میڈیا میں اُٹھتی آوازوں کا نوٹس اعلیٰ عدالتوں نے لیا اور ان کی مداخلت سے الیکشن کا انعقاد ممکن ہو گیا، لہذا چھے ہفتے بعد پولنگ کے لیے ایک دن مقرر کر دیا گیا۔ میں شہر کی ایک معروف بستی میں دس سال گزارنے کے بعد دو سال پہلے شہر سے دور نئی بسنے والی کالونی میں رہائش پذیر تھا۔ نئے صنعتی زون سے متصل رہائشی کالونیوں میں مکانات تیزی سے تعمیر ہو رہے تھے۔ ٹیکس کی چھوٹ اور کئی مراعات مل جانے کی وجہ سے ان کالونیوں میں بڑے بڑے بلڈرز نے فلیٹوں کے بڑے بڑے منصوبے شروع کر دیئے۔ ان کے کئی سلسلے تیزی سے آباد ہو رہے تھے۔ میں جس فیکٹری میں ملازم تھا، اس کے مالکان نے چھوٹے چھوٹے پلاٹوں پر ون یونٹ مکانات کی تعمیر پر توجہ دی اور قرعہ اندازی سے پلاٹوں کو الاٹ کیا گیا۔ مجھے بھی ایک موزوں پلاٹ مل گیا۔ کمپنی نے قرضے کی سہولت کے ساتھ ملازمین سے معاہدے کیے۔ ان قرضوں پر سود نہ تھا، بس معمولی سروس چار جز تھے۔ تیزی سے آباد ہونے والی بستی میں پانی کی پائپ لائنیں بچھا دی گئیں۔ بجلی اور گیس کی فراہمی بھی شروع ہو گئی۔ سیوریج کے منظم نظام سے شہر جیسی صورت حال نہ تھی۔ یہاں نہ گٹر ابلتے تھے ، نہ بارش سے سڑکیں زیر آب رہتی تھیں۔ اس بستی میں تعمیرات صرف منظور شدہ نقشے کے مطابق ہی کی جا سکتی تھیں۔ کمروں کے اندر زینت اور آرائش میں مالک مکان کو آزادی حاصل تھی۔ خوبصورت ٹائلوں کا فرش، دیواروں میں فکسڈ الماریاں ، ٹائلٹ کے فرش کو موزائک یا ٹائلوں کے فرش سے آراستہ کرنا اور دیگر کاموں میں اپنی مرضی چلائی جا سکتی تھی۔ فیکٹری کا منظور کیا ہو ابلڈ رہی مکان تعمیر کر سکتا تھا۔ اسی طرح کئی لوگ ٹھیکیداروں کے بکھیڑے سے نجات کے لیے بھروسے کے بلڈرز سے مکانات بنوا ر ہے تھے۔ نئی بستی کے مسائل بھی مختلف تھے۔ یہاں سے اسکول اور کالج بہت فاصلے پر تھے، اسپتالوں کی کمی تھی۔ مارکیٹوں اور بازاروں اور عام دکانوں کی سہولتیں نہ ہونے کا احساس شدید ہو جاتا تھا، اس کے لیے گھر کے افراد کو چھٹی کا دن ان کاموں کے لیے وقف کرنا پڑتا تھا۔ ان نئی بستیوں میں پہلے آباد ہونے والوں نے یقینا قربانیاں دیں۔ سڑکیں اچھی نہ تھیں۔ باورچی خانوں میں گیس سلنڈر استعمال کرنا پڑتا تھا۔ سیکورٹی کا نظام بھی اچھا نہ تھا۔ ان کے بعد بسنے والوں کو بھی بڑی دشواریوں کا سامنا کرنا پڑا لیکن رفتہ رفتہ لوگوں کو سہولتیں ملنے لگیں۔ یہاں کے رہنے والوں نے اپنے مکانوں میں چھوٹی چھوٹی شاپ کھول لیں۔ ان کے کاروبار سے یہاں کے باشندوں کی ضرورتیں گھروں کے پاس سے ہی پوری ہونے لگیں۔ شہر کے مقابلے میں اشیاء مہنگی تھیں لیکن وقت پر ان کا حصول آسان ہو گیا تھا۔ دو برس پہلے مجھے شہر کی رہائش سے اپنی ملازمت کی جگہ فیکٹری میں آنے کے لیے ٹرانسپورٹ کی سہولتیں حاصل ہونے کے باوجود تین اضافی گھنٹے لگ جاتے تھے یعنی گیارہ ساڑھے گیارہ گھنٹے روز صرف ہو جاتے تھے۔ کبھی موسم خراب ہو یا گاڑی راستے میں خراب ہو جائے تو مزید وقت درکار ہوتا تھا۔ نئے مکان میں جانے سے مجھے بڑے فائدے حاصل ہوئے۔ اپنی بائیک خریدنے سے آنے جانے کی سہولت ہو گئی۔ فیکٹری کی ٹرانسپورٹ استعمال نہ کرنے والوں کو ٹریولنگ الائونس بھی ملنے لگا۔ اس اضافی آمدنی سے مجھ پر پڑنے والا مالی بوجھ بھی کم ہو گیا۔ نئے مکان میں میری ماں، بیوی اور بچے چھے ماہ تک سیٹ نہ ہو سکے۔ دونوں خواتین کے تعلقات روایتی ساس بہو کے نہ تھے۔ دونوں نے اپنے اپنے کام بانٹ لیے تھے۔ ایثار کرنا اور ایک دوسرے سے تعاون ان کی ضرورت اور مجبوری تھی۔ گھر کی فضا بڑی پُر سکون بن گئی تھی لیکن ہم سب کو شہر میں ملنے والی آسانیاں یاد آتی رہیں۔ شہر میں ہم کرایے کے مکان میں رہتے تھے۔ مالک مکان اچھے آدمی تھے، ملنسار اور دُکھ درد میں شریک ہونے والے۔ ہم بھی ان کے مکان کی اچھی طرح دیکھ بھال کرتے تھے۔ میرے لیے سب سے بڑی مشکل یہ تھی کہ مہینہ جیسے تیسے بسر کر لیا جاتا تھا لیکن کرایہ ادا کرنے کی تاریخ جلد سر پر آکر کھڑی ہو جاتی۔ تنخواہ کا آدھا حصہ کرایے اور یوٹیلیٹی بلوں کو ادا کرنے میں صرف ہو جاتا تھا۔ باقی رقم سے دوسری ضرورتیں پورا کرنا بہت مشکل ہو جاتا تھا۔ پرانے محلے کے ساتھی میرا بہت احترام کرتے تھے اور مسجد میں جماعت کا اہتمام کرنے والے احباب قاری ہونے کی وجہ سے زیادہ عزت کرتے تھے ، بہت سوچ کر اللہ کی ہدایت پا کر فجر کی نماز کے بعد دس منٹ کا مختصر وقت میں نے تلاوت اور ترجمہ بیان کرنے کا آغاز کر دیا۔ شہر کے محلے سے دور ، نئی بستی میں صاحب مکان ہونے کا تصور بہت خوش کن تھا۔ شہر اس قدر تیزی سے پھیل رہا تھا کہ وہ بستی جو مرکز سے سترہ اٹھارہ میل دور تھی، میری دلچسپی کا باعث بن گئی تھی۔ پرانے محلے میں زندگی کے گزارے ہوئے دس سال میری زندگی کے نہایت خوش گوار دن تھے۔ یہ دس سال میرے لیے بے حد قیمتی تھے۔ میں نے اس محلے کی ترقی اور بہبود کے لیے بڑا وقت نکالا۔ میں حیران ہوں کہ وہ کون سا جذبہ تھا جس نے مجھے اس طرف راغب کیا. میرے تین دوست میرے ہم نوا تھے۔ ہر روز کچھ نہ کچھ وقت محلے کی بہبود کے لیے دیئے بغیر ہمیں سکون نہ ملتا تھا۔ ان کاموں میں لطف بھی آنے لگا تھا محلے کے ساتھی خاص طور پر مسجد کے نمازی فجر کی نماز کے بعد ایک دوسرے کے اور محلے کے مسائل دریافت کر لیا کرتے تھے۔ یہ ہم سب کے لیے اطمینان قلب کا سامان ہو جاتا۔ بہبود کی باتیں سینے اور اس میں شریک ہونے کی عادت مجھے کالج کے زمانے سے ہی تھی۔ یہ تحمل مزاجی مجھے اپنے ایک اُستاد سے ملی تھی۔ یہ ایک اسکول ٹیچر تھے۔ میرے اُستاد، بے حد شفیق، بہت ایثار کرنے والے۔ میں آج بھی یاد کر کے حیران ہو تا ہوں کہ وہ ہماری باتیں اپنے صبر وضبط سے کیسے گن لیتے تھے۔ ہم ان سے بے تکلف دوستوں کی طرح اپنے مسائل بیان کر دیتے اور وہ تحمل سے ہماری باتیں سنتے۔ ہم اپنے والدین اور دیگر رشتہ داروں کے معاملات میں انہیں شریک کرتے۔ وہ ہماری بات سنتے اور درمیان میں بالکل نہیں ٹوکتے۔ اس آزادی سے فائدہ اُٹھا کر ہم گستاخیاں بھی کر بیٹھتے۔ میں اپنے بارے میں سوچتا ہوں۔ جب کوئی میرے متعلق کوئی غلط بات کہہ دیتا تو میں فوراً اس کی تردید کرنے کے لیے اپنے لب کھول دیتا۔ میں خود پر تنقید نہیں برداشت کر سکتا تھا۔ مجھے اصل بات بتانے کی اتنی جلدی ہوتی کہ معترض کی بات مجھ سے ہضم نہیں ہوتی تھی۔ میں درمیان سے ہی اس کورڈ کرنے کی کوشش کرتا۔ اس بے صبری کی عادت سے میرے کئی دوست مجھ سے ناراض رہتے تھے۔ ان سب کے ٹوکنے پر اپنی غلطی کا احساس ہو تا، ٹی وی پر مذاکروں میں بھی بعض شرکاء اس طرح جلد بازی کرتے نظر آتے۔ ان کے درمیان میں ٹوکنے کی عادت مجھے بھی بُری لگتی۔ میں سوچنے لگتا کیا اچھا ہوتا یہ صاحب تھوڑا ایثار کرتے اپنے مخالف کی بات پوری ہونے دیتے۔ اس طرح ٹی وی کے بعض چینلوں کے اینکر بھی مجھے بُرے لگتے کیونکہ وہ بات کاٹ کر اپنے نظریات نشر کر نازیادہ ضروری سمجھتے تھے۔ میرے ساتھ تین دوست ہر معاملے میں شامل ہوتے تھے۔ کبھی کوئی ساتھی ، اپنے کاموں میں مصروفیت کی بنا پر ہمارے ساتھ نماز میں نہ ہو تا تو لوگ اس کو نوٹ کرتے محلے کے اجتماعی کاموں میں ہم لوگوں کی دلچپسی اسٹوڈنٹ یونین کی طرف سے ملی۔ طلبہ یونینوں میں پابندی کی اپنی وجو ہات ہیں لیکن اس کی وجہ سے ملک کو نئے لیڈروں کی دستیابی میں بڑی رکاوٹیں آگئی ہیں۔ خالق کائنات کی طرف سے قوموں پر ہدایات نازل ہوتی رہی ہیں۔ جن قوموں میں نبیوں کا نزول ہوا ان کی تعلیمات وہاں کی مقامی زبان میں اُتاری جاتی رہی ہیں۔ ہماری مادری زبان اللہ کی آخری کتاب کی زبان سے مختلف ہے۔ اس لیے ہم براہ راست اس کے پیغام سے آگاہ نہ ہو سکے۔ ہمیں ترجموں اور تفسیروں کا سہارا لینا پڑتا ہے۔ میں نے محسوس کیا کہ ہمارے زیادہ تر لوگ ثواب کی خاطر اللہ کی کتاب کا مطالعہ کرتے ہیں۔ ثواب یقیناً ملتا ہے اور کثرت سے ملتا ہے لیکن بہت بڑی تعداد اللہ کی ہدایت سے محروم ہے۔ وہ نہیں جانتے کہ خالق اپنے بندوں سے کیا چاہتا ہے۔ یہ بات اب ہمیں سمجھ لینی چاہیے کہ دین کی تکمیل ہو چکی ہے۔ اب کوئی نئی نصیحت اللہ کی طرف سے ” نہیں ہونی ہے۔ میں نے یہ سب سوچ کر فجر کی نماز کے فوراً بعد دس منٹ کا مختصر وقت اس مقصد کے لیے منتخب کیا۔ شروع شروع میں ہمارے ساتھیوں کی تعداد چھے سات سے زیادہ نہ تھی۔ بعد میں دھیرے دھیرے یہ تعداد تیس پینتیس تک پہنچ گئی۔ شرکاء میں سے کچھ نے اصرار کیا کہ دس منٹ کے وقت کو پندرہ منٹ تک بڑھا دیا جائے۔ میں نے اور چند دوسرے نمازیوں نے اسے پسند نہیں کیا۔ ساتھیوں کو گھریلو کام بھی ہوتے ہیں، دفاتر بھی جانا ہوتا ہے۔ میں نے ہفتے کے چھے دن قرآن کی آیات کے ترجمے اور مختصر تشریح کے لیے رکھے اور ایک دن درس حدیث کے لیے۔ سب نے اسے پسند کیا۔ لوگوں کو اب ادراک ہونے لگا کہ قرآن کو بغیر سمجھ کر پڑھنے سے اس کی تلاوت کا حق ادا نہیں ہو تا۔ درس و تدریس کے سلسلے کو تقریباً چارماہ ہو گئے۔ نمازیوں کی دلچسپی بڑھنے لگی۔ میں ہر روز آنے والے درس کی تیاری کر کے جاتا۔ اس سے مجھے بھی بڑا فائدہ ہوا۔ مجھے بھی لطف آنے لگا۔ دس منٹ کا دورانیہ بڑھایا نہ گیا۔ موبائل فون پر معروف مفسرین کی تفسیریں ایک ساتھ مل جاتی ہیں۔ میں اہم نکات نوٹ کر کے لے جاتا۔ میں نے مدرسے میں تجوید کے ساتھ قرآن پڑھا تھا۔ میرے لیے دو تین آیات کی بلند آواز سے تلاوت کرنا آسان تھا۔ مسجد کی انتظامیہ نے مجھے مسجد کے سائونڈ سسٹم استعمال کرنے کی اجازت دے دی۔ اب درس قرآن کا یہ چھوٹا حلقہ زیادہ پُر اثر ہو گیا۔ مسجد کے وہ نمازی جو قرآن بغیر ترجمے کے پڑھتے تھے میرے حلقے میں شریک ہونے لگے۔ میں اپنے نام سے زیادہ قاری صاحب کے نام سے مشہور ہو گیا۔ دن گزرتے گئے۔ فجر کی نماز میں ایک دن ایک اجنبی کا اضافہ ہو گیا۔ اس خوش لباس، وجیہ اور دراز قد شخص نے ہم سب کی توجہ اپنی طرف کھینچ لی۔ دو دن علیک سلیک کے بعد اس نے نمازی نے میری طرف ہاتھ بڑھایا اور کہا۔ ” میں اکرام فاروقی ہوں۔ مسجد کی پشت سے لگا ہوا چھے سو گز کا مکان میں نے خرید لیا ہے۔“ چھا۔ وہ مکان جو عرصے سے کو چنگ سینٹر بنا ہوا ہے ؟“ میں نے پوچھا۔ ہاں وہی مکان ۔ “ انکساری سے جواب ملا۔ ”کوچنگ سینٹر کا سلسلہ آگے چوتھے مکان میں شفٹ ہو جائے گا، کیونکہ مکان کی از سر نو مر مت کرنی پڑے گی۔ اس کے چند کمرے کو چنگ سینٹر کی ضرورتوں کے مطابق بُری طرح استعمال کیے گئے ہیں۔ چھوٹے چھوٹے کیبنوں کی طرح کے کمرے اور غیر معیاری بیت الخلاء… سب کو از سر نو بنانا پڑے گا۔ پہلی منزل کی رینویشن خاص طور پر کرنی پڑے گی۔ ہو سکتا ہے میں فرسٹ فلور کو کرایے پر اُٹھا دوں۔ اس طرح اپنی آمدنی میں اچھا خاصا اضافہ ہو جائے گا۔ یہ معاملہ ابھی فائنل نہیں ہے۔“ فاروقی صاحب سے یہ پہلی ملاقات تھی۔ ان کی بے تکلفی اور بے لوث گفتگو نے ہم سب کے دل جیت لیے۔ ان کے چہرے پر سبھی مسکراہٹ ان کے دل کی کیفیت سے آگاہ کرتی رہی۔ ان کی آنکھوں میں احترام اور مروت کانور جھلکتا تھا۔ تین چار دن کے بعد ایک اتوار کو انہوں نے سب نمازیوں کو اپنے گھر مد عو کر لیا۔ اس پر خلوص دعوت کو کون ٹھکراتا… ہم سب تیار ہو گئے۔ مسجد کے خطیب، مؤذن اور انتظامیہ سب ہی شریک تھے۔ ان کی چھت پر صرف دو کمرے، ان کے ساتھ اٹیچڈ باتھ روم تھے۔ ایک اضافی باتھ روم مہمانوں کے لیے بھی موجود تھا۔ چھت پر سولر سسٹم کا وسیع نظام تھا۔ فاروقی صاحب نے مجھے دس پندرہ منٹ کے درس حدیث کے لیے ذمہ داری سونپ رکھی تھی۔ کئی ماہ ہو گئے تھے۔ مجھ میں اعتماد آ گیا تھا۔ اپنے حصے کا کام میں نے بغیر جھجک کے ادا کر دیا۔ کھانے کے بعد فاروقی صاحب نے مختصر تقریر کی۔ ان کا کپڑے کا کاروبار تھا۔ شہر میں ان کی تعین شاپ اچھے بازاروں میں تھیں۔ دو بڑے مکان کرایے پر بھی دیئے گئے تھے۔ شہر کے فلاحی کاموں میں ان کا اچھا حصہ تھا۔ انہوں نے اعلان کیا کہ دس لاکھ روپے کے ابتدائی سرمائے سے بلا سودی قرضے اس محلے یا قریبی علاقوں کو دیئے جا سکتے ہیں۔ ہو سکتا ہے دس لاکھ روپے کی رقم بڑھا بھی دی جائے۔ قرض داروں سے یہ رقم قسطوں میں وصول کی جائے گی۔ تمام حاضرین نے سبحان اللہ سبحان اللہ ماشاء اللہ کہہ کر فاروقی صاحب کی نیک خواہشات کو سراہا۔ سب شر کاء کے چہرے دمک رہے تھے۔ میں نے کہا۔ فاروقی صاحب ابلاشبہ بہت نیک ارادہ ہے لیکن اس کا حساب کتاب کرنا اور قسطوں کی رقم وصول کرنا بے حد مشکل کام ہے۔ کیا یہ کام آسانی سے ہو جائے گا؟“ قاری صاحب آپ دُرست کہہ رہے ہیں۔ قرض لینے والے لوٹانے میں یقینا کو تاہی کرتے ہیں اس لیے ایسی شاپ والے قسط وصول کرنے کے لیے کیم تھیم افراد کو ملازم رکھتے ہیں۔ قسطوں کا کاروبار سود کی طرح ہی کا لگتا ہے۔ ہو سکتا ہے قرض دار کسی مجبوری کی وجہ سے وقت پر قسط جمع نہ کروائیں لیکن ہمارے قرضے کی رقم بہت تھوڑی ہو گی۔ شاید ہم ضرورت مندوں کو زکوۃ کی رقم سے بھی امداد دیں گے۔ اس کام کو خفیہ رکھا جائے گا تاکہ کسی کی عزتِ نفس مجروح نہ ہو ۔ “ لاجواب .. میں نے کہا۔ ”اللہ آپ کو ہدایت سے نوازے، کاموں کو آسان کرے۔ ہمارے شہر میں ایک معروف ادارہ یہ کام کر رہا ہے۔ ان کا کام بڑے پیمانے پر ہے ، ہمارا بہت چھوٹا ہو گا۔ ہم ان سے رہنمائی لے سکتے ہیں ہاں قاری صاحب ! میرے ذہن میں بھی یہ بات ہے۔ آج کے دن اتنا ہی کافی ہے۔ ہاں سینے میری بیٹی دفتری کاموں کی نگرانی کرلے گی۔ اس کی اُنگلیاں کمپیوٹر کے کی بورڈ پر اس طرح چلتی ہیں کہ میں دیکھتا رہ جاتا ہوں۔ مکان کا ایک کمرہ آفس کے کاموں کے لیے وقف ہو گا۔ شاید ہم پارٹ ٹائم کلرک بھی رکھ لیں یا یہ کام اعزازی طور پر کوئی فرد کرے گا البتہ قاری صاحب، کچھ معاملات ہم دونوں پلان کر کے آسان کر لیں گے۔“ جی فاروقی صاحب !مجھے ان کاموں میں کچھ مشکلات، کچھ رکاوٹیں نظر آرہی ہیں۔“ مجھے بھی ان کا احساس ہے لیکن آپ فکر نہ کریں۔ فاروقی صاحب نے ہاتھ کے اشارے سے مجھے درمیان میں بات کاٹنے سے روکا پھر سب کو متوجہ کرتے ہوئے بلند آواز سے اپنی بات جاری رکھیں۔ دیکھیے ہماری یہ بستی متوسط درجے کے افراد کی ہے ، مڈل کلاس بلکہ لوئر مڈل کلاس۔ ان کے کیا مسائل ہیں ۔ ؟ مجھے اس کا ادراک ہے۔ بچوں کی اسکول فیس دینی ہے ، کتابیں خریدنی ہیں، یونیفارم وغیر ہ لینا ہے، بجلی کا بل زیادہ آگیا ہے، گھر کی تعمیر میں کچھ اضافی اخراجات ہو گئے ہیں۔ گھر کا کوئی فرد بیمار ہے… ان تمام کے لیے مالی تعاون درکار ہے۔ ہم بلا سود قرضے دیں گے تو اس پر نظر بھی رکھیں گے۔ قاری صاحب اور دوسرے دوست یہاں موجود ہیں، سنیں ! بہبود کا کام آسان نہیں ہے۔ اللہ کی رضا پانے اُٹھے ہیں تو اللہ ضرور ہماری رہنمائی کرے گا۔ اچھا بھئی خاصی دیر ہو گئی ہے۔ محفل برخاست اللہ حافظ … فاروقی صاحب نے جس نیک کام کی ابتدا کی تھی، اس کے ثمرات ظاہر ہونے لگے۔ ایک ہفتے میں چھے ضرورت مندوں کو دس سے بیس ہزار تک امداد دی گئی۔ میں ملازمت کے سلسلے میں اتنا مصروف تھا کہ اس کام میں سر گرمی سے حصہ نہیں لے سکتا تھا لیکن فاروقی صاحب کے قریب ہونے کی وجہ سے لوگ میری وساطت سے معاملات حل کرنے کو ترجیح دیتے تھے ، یہاں تک کہ آئندہ ہونے والے بلدیاتی انتخابات میں محلے کے کئی لوگ کونسلر کی سیٹ پر مجھ سے اُمیدوار بننے کے لیے اصرار کر رہے تھے۔ میں نے معذرت کر لی۔ خاص خاص دوستوں کو معلوم تھا کہ میں اس محلے میں چند ماہ کا مہمان تھا۔ میر امکان اپنی ملازمت کی جگہ سے قریب کالونی میں زیر تعمیر تھا۔ مجھے یہاں سے شفٹ ہو کر اپنے مکان ہی جانا تھا۔ فاروقی صاحب بھی باخبر تھے۔ میں مسجد کے درس کے لیے اپنے دوست عثمان کو تیار کر رہا تھا۔ وہ پس و پیش کے بعد راضی ہو گئے تھے۔ اس دوران میں ہمارے بلاک میں ایک اندوہناک حادثہ پیش آگیا۔ ایک خالی لاوارث پلاٹ پر ایک غریب ہنر مند مز دور احمد علی نے اپنا کچا مکان تعمیر کر لیا تھا۔ پلاٹ کے برابر رہنے والے ہمسایوں نے اس کی اجازت دے دی۔ ایک گھرانے کا وہ رشتہ دار بھی تھا۔ مزدور اپنی بیوی ، ماں اور بیوہ بہن کے ساتھے اس گھر میں مقیم تھا۔ پڑوس میں رہنے والے دو خاندانوں نے اسے پانی، بجلی اور گیس کی سہولتیں فراہم کر دی تھیں جس کا مناسب معاوضہ وہ ادا کر دیتا تھا۔ ایک روز احمد علی اپنے کاموں کے لیے دوسرے محلے میں تھا کہ اس کے کچے مکان میں آگ لگ گئی۔ فائر بریگیڈ کی گاڑیوں کے پہنچنے سے پہلے اس کے گھر کا سب سامان جل گیا۔ ایک پڑوسی کی ملی ہوئی دیوار بھی آگ کی لپیٹ میں آگئی۔ فاروقی صاحب نے مسجد کے احاطے میں ٹینٹ اور قناتیں لگا کر اس کے لئے ایک عارضی قیام گاہ فراہم کیا۔ ان کے مالی تعاون سے کچھ ضرورت کی چیزیں، چار پائیاں، بستر وغیرہ کا انتظام ہو گیا۔ خالی پلاٹ پر جھگی دوبارہ تعمیر کر دی گئی۔ اس طرح ایک بے گھر خاندان کو دوبارہ آباد کر دیا گیا۔ میرے دوستوں نے اس خاندان کی دوبارہ آبادکاری میں اچھا کردار ادا کیا۔ صوبے کے ایک سینئر وزیر نے خاندان سے ہمدردی جتانے کے لیے ملاقات کی اور مالی امداد کا وعدہ کر کے چلے گئے۔ امداد کا وعدہ فائل میں محفوظ ایک افسر سے دوسرے افسر کی میز پر گردش کر تا رہا۔ آگ لگنے کے واقعے کی تحقیق میں یہ بات سامنے آئی کہ کوئی شیطان صفت شخص پٹاخہ جیسی چیز جھگی پر پھینک کر چلا گیا، شاید کریکر یوں جھگی میں آگ لگ گئی۔ خالی پلاٹ پر قبضہ کرنے والے نظریں جمائے بیٹھے تھے۔ انہی میں سے کسی کی حرکت ہو سکتی تھی۔ گزشتہ دو بلدیاتی انتخابات میں میری حمایت پانے والے دونوں امید وار بھاری اکثریت سے کامیاب ہوتے رہے۔ ہمارا اُمید وار ہمیشہ ایک عام شخص ہو تا تھا۔ انتخابی مہم کے لیے فنڈ بھی دستیاب نہ ہو تا۔ پینا فلیکس میں اشتہارات چھپوانا بھی ممکن نہ ہوتا۔ کاغذوں یا گتوں پر موٹے مارکر سے اشتہارات لکھے جاتے اور انہیں چوراہوں اور بڑی گلیوں میں آویزاں کر دیا جاتا۔ انتخابی مہم اور کنوینگ میں میرے کام کو سراہا جا تا مجھے اپنے نئے مکان میں شفٹ نہ ہونا ہو تا تو اس محلے کا اگلا کو نسلر بنے میں میرے لیے کوئی دشواری نہ تھی۔ اس محلے کو چھوڑے دو سال بیت گئے تھے۔ اس دوران میں مخلص اور بے لوث شخص فاروقی صاحب حرکت قلب بند ہونے وفات پاگئے تھے۔ ان کے فرمانبردار بیٹوں نے اپنے والد کے کام کو جاری رکھا تھا لیکن ان کے جیسا خلوص اور بے لوث خدمت ان کی اولاد میں نہ تھی۔ وہ جس طرح ضرورت مندوں کی مدد کرتے تھے، کسی کو خبر نہ ہوتی تھی لیکن ایسا ان کی اولاد میں نہ تھا۔ پھر بھی یہ فلاحی ادارہ زندہ تھا۔ لوگوں کی امداد کا سلسلہ بند نہیں ہوا۔ ایک مدت بعد نئے بلدیاتی انتخابات ہونے جارہے تھے۔ اس بار کئی سال سے مسلسل ہارنے والے اُمید وار جان محمد مانا بڑے زور و شور سے میدان میں اترے تھے۔ جگہ جگہ پینا فلیکس کے بینر آویزاں تھے۔ ان کے انتخابی نشان تالا کے خوبصورت بورڈ محلے کی چار اہم سڑکوں پر مضبوط اسٹینڈ پر رکھے نظر آرہے تھے محلے میں دو مقامات پر لکڑی اور لوہے سے بنا تالا بھی ایک کچے چبوترے پر رکھا نظر آرہا تھا۔ ان تمام کاموں پر اچھے خاصے اخراجات ہوئے ہوں گے۔ خوب صورت کاغذوں پر رنگین پمفلٹ گھر گھر بانٹے گئے۔ محدود حلقے کی ایک چھوٹی نشست حاصل کرنے کے لیے اتنے زیادہ اخراجات سب کے لیے حیران کن تھے۔ جان محمد کے بارے میں مشہور تھا کہ دینی یا گلف کے کسی ملک سے اسمگلنگ کا دھندا چل رہا ہے۔ غیر قانونی درآمد کیے ہوئے قیمتی سگریٹ کا بہت بڑا کاروبار – ایکسائز ڈپارٹمنٹ اور پولیس کے محکموں سے ان کے بڑے اچھے تعلقات تھے۔ ان کے کارندے پکڑے بھی جاتے تو ضمانت پر رہا ہو جاتے ۔ ان پر مقدمات درج ہی نہ ہوتے تھے۔ جان محمد کے مقابلے میں محلے کے خیر خواہ لوگوں کا حامی سعید نامی شخص امیدوار کھڑ اہو اتھا۔ وہ ایک اسکول ٹیچر تھا، محلے کا جانا پہچانا پر خلوص آدمی . وہ جان محمد کی طرح پبلسٹی نہیں کر سکتا تھا لیکن لوگوں کو یقین تھا کہ سعید جیسا ایماندار فرد ضرور کامیاب ہو گا محلے کے مسائل زیادہ بہتر طریقے سے حل ہوں گے۔ سعید کے حامی اُمید وار زیادہ تر میرے دوست تھے۔ دو دوستوں نے مجھ سے رابطہ کیا اور پہلے کی طرح الیکشن مہم میں حصہ لینے کی درخواست کی۔ میں باوجود شدید خواہش کے آمادہ نہ ہو سکا۔ وجہ صرف ایک تھی ڈوری ! میں سترہ اٹھارہ میل دور سے یہاں آکر وقت نہیں دے سکتا تھا لیکن اپنے امیدوار کو ووٹ دینے کا پکا ارادہ تھا۔ چھٹی کا دن پولنگ کے لیے منتخب کیا گیا تھا۔ حکومت کی خواہش تھی کہ زیادہ سے زیادہ لوگ اس کام میں شریک ہوں۔ شہری بھی کسی مخلص اُمید وار کو اپنا نمائندہ دیکھنا چاہتے تھے۔ لاکھوں روپے کے بجٹ کا نگران ایک موزوں فرد ہو، ان کے لیے وقت نکالے، محلے کو صاف ستھرا رکھ سکے محلے کی گلیاں پختہ ہوں، ڈرینج کا نظام اچھا ہو ۔ پانی مقررہ دنوں میں اچھی مقدار میں فراہم ہو۔ شناختی کارڈوں کا نظام، پیدائش اور موت کے سرٹیفکیٹ کا غذات پر تصدیقی کام بھی آسان ہو جائے محلے کے لوگوں کے اختلافی معاملات اور تنازعات اچھے عادل نمائندے کے ذریعے حل ہوں محلے کا کو نسلر سب کے دُکھ درد میں شریک ہونے والا ہو نا چاہیے۔ محلے کا سر کاری اسکول تباہ حال تھا۔ یہاں دو پارک تھے جو کچرا کنڈی بنتے جا رہے تھے۔ یہاں ایسے کو نسلر کی ضرورت تھی جو محلے کے باسیوں کو اچھے شہری بننے کا شعور عطا کرے۔ لوگ جان محمد کی کرسی حاصل کرنے کی خواہش سے واقف تھے ، وہ اس چھوٹے عہدے کو پانے کے لیے فراوانی سے سرمایہ کنا رہا تھا۔ لوگ یقینا بھولے نہ تھے۔ سب کو معلوم تھا جان محمد ، چار پانچ آوارہ لڑکوں کی سر پرستی کرتے تھے۔ ان کی دادا گیری سے محلے کے لوگ پریشان رہتے تھے ، سنجیدہ افراد خوف زدہ تھے کہ اگر جان محمد انا کو نسلر منتخب ہو جاتے ہیں تو اپنی غیر قانونی سرگرمیوں میں زیادہ دلیر ہو جائیں گے۔ آخر وہ دن آگیا، مجھے پرانے محلے میں ووٹ ڈالنے جاتا تھا۔ اپنی بیوی اور ماں سے کئی بار ساتھ چلنے کی درخواست کی۔ ان کا بھی دل چاہتا تھا کہ پرانے پڑوسیوں سے عرصے بعد ملاقات کریں لیکن بیوی نے کہا۔ چھوڑو بھی مجھے گھر کے بہت سارے کام کرنے ہیں۔ پردے چادریں دھونی ہیں، قالین پر ویکیوم کلینز چلانا ہے ، کھڑکیاں دروازے صاف کرنے ہیں۔“ ماں سے ساتھ چلنے کی درخواست کی تو انہوں نے کہا۔ ”بہو جائے گی تو میں بھی جائوں گی۔“ لیجیے بات ہی ختم ہو گئی۔ ایک ذمہ دارانہ کام کرنا تھا وہ جاتارہا۔ میں اس کے باوجود ایک طویل فاصلہ طے کر کے پرانے دوستوں سے ملنے اور پولنگ میں حصہ لینے روانہ ہو گیا۔ یہاں پہنچنے کے لیے دو بسوں کا سہارا لینا پڑتا تھا۔ تھا تو یہ اکتا دینے والا کام لیکن دوستوں کی کشش اور خوشگوار یادوں کے بلاوے نے سب کچھ آسان کر دیا۔ پبلک ہالی ڈے ہونے کی وجہ سے بسیں کم تھیں مگر ان میں رش نہ تھا، نہ عام دنوں کی ہر بونگ۔ خالی خالی بسیں بہت عجیب لگ رہی تھیں۔ تقریبا بارہ بجے پولنگ سینٹر پر پہنچ گیا۔ جو استقبالیہ ٹینٹ سب سے پہلے ملا، وہ جان محمد کا تھا۔ یہاں کے کئی کارکن بھی میرے شناسا تھے۔ ذاکر مانانے دُور سے ہی مجھے آتے دیکھ لیا۔ وہ میری طرف دوڑ کر لیکے اور گرم جوشی سے استقبال کیا پھر بولے۔ ” قاری صاحب ! مجھے یقین تھا آپ ضرور آئیں گے۔ آئے ٹینٹ میں تھوڑی دیر دم لے لیں۔ ووٹروں کی لائن لمبی ہے لیکن آپ کے لیے قطار میں کھڑا ہونا ضروری نہیں۔ آپ کو ووٹ ڈالنے کے لیے بوتھ میں بھیج دیں گے لیکن آئیے پہلے ہمارے لیڈر جان محمد مانا سے مل لیں۔ وہ آپ کو دیکھ کر بہت خوش ہوں گے۔“ ذاکر مانانے میر ا ہاتھ اس مضبوطی سے تھاما ہوا تھا کہ میری کلائی میں درد محسوس ہونے لگا۔ وہ مجھے گھسیٹتے جان محمد صاحب کی طرف لے گئے۔ انہوں نے مجھ دیکھ کر خوشی کا نعرہ لگایا۔ ذاکر ! قاری صاحب کا آنا ہمارے لیے بڑا مبارک ہو گا۔ جذبہ ہو تو قاری صاحب جیسا آج تو ہماری جیت کی ہو گی۔ قاری صاحب جو آگئے ہیں۔“ ہاں جان محمد صاحب! اس بندے کو دیکھیے سترہ اٹھارہ میں دُور سے صرف ووٹ ڈالنے آیا ہے۔ قاری صاحب کو کھانا کھلائے بغیر نہیں بھیجیں گے۔ آج کی بریانی بڑے حاجی پکوان کی ہے ، وہ بھی بڑی اسپیشل ہے۔ شامی کباب بھی قاری صاحب کو کھلانے ہیں، اونٹ کے گوشت کے جو ہم نے خاص خاص مہمانوں کے لیے رکھتے ہیں۔“ ”ہاں ذاکر شامی کباب کھلانے بھی ہیں اور ایک ڈبے میں پیک کر کے دینے بھی ہیں قاری صاحب کے گھر والوں کے لیے۔“ جی سریہ بھی کریں گے۔“ ذاکر مانانے میرا ہاتھ مضبوطی سے پکڑ رکھا تھا کہ کہیں ووٹر بھاگ نہ جائے۔ وہ مجھے کندھے سے پکڑ کر پولنگ بوتھ کی طرف چلے۔ میں کوشش کے باوجود ان سے ہاتھ چھڑانہ سکا۔ ان کے ساتھ ساتھ رہنا میرے لیے بڑی بے چینی کا باعث تھا۔ ذاکر مانا نے لائن میں بہت آگے کھڑے اپنے بھانجے کو دیکھا اور اس کا ہاتھ پکڑ کر ایک طرف ہٹایا اور مجھے اس کی جگہ پر فٹ کر دیا۔ مجھ سے آگے قطار میں صرف دو ووٹر تھے ۔ ذاکر نے مجھے یاد دلایا تالے پر مہر لگانی ہے۔ میں نے اس کے جواب میں خاموشی اختیار کر لی۔ الیکشن بوتھ میں جاکر میں نے تالے پر مہر نہیں لگائی۔ مجھے جان محمد کو ووٹ نہیں دینا تھا۔ ووٹ ڈال کر میں نے ذاکر کو نظر انداز کر دیا۔ ایک دوسرے راستے سے اپنے پرانے دوستوں کے استقبالیہ ٹینٹ میں آگیا۔ یہ اُمید وار سعید کا ٹینٹ تھا۔ یہاں میرے کئی مخلص دوست موجود تھے۔ میرے انگوٹھے پر سیاہی کا نشان موجود تھا۔ میں نے اشارے سے کہہ دیا ووٹ سعید صاحب کو ڈالنے آیا ہوں۔ دوستوں نے بڑی گرمجوشی سے میرا استقبال کیا۔ عثمان تو لپٹ گیا۔ وہ میرے شروع کے درس قرآن کو کامیابی سے پر تین چار گھنٹے بعد واپس جانا ہے۔ ان کے آرام کا بھی خیال کیا جائے۔“ پھر اپنے ایک دوست کو ایک طرف لے گیا۔ مجھے بعد میں پتا لگا کہ اس نے ایک مشہور کیٹر نگ سروس سے بریانی کے آٹھ دس پیکٹ لے آنے کی ہدایت کی تھی۔ عثمان کے گھر پر کھانے کے بعد کچھ دیر تک دوستوں سے گپ شپ رہی۔ سب نے محسوس کیا کہ الیکشن میں میری کنویسنگ اور گھر گھر جاکر لوگوں کو قائل کرنے کی کوشش اس سال نہ ہو سکی تھی، پھر بھی سب جان محمد مانا کے خلاف سعید صاحب کی کامیابی کے لیے پر امید تھے۔ میں اپنے گھر لوٹ گیا۔ تھک گیا تھا۔ گھر جا کر رات کا کھانا بھی ٹھیک سے کھانہ سکا اور سو گیا۔ دوسری صبح دفتر کے لیے جلد اٹھنا، بچوں کو اسکول روانہ کرنا، شام کو واپسی میں گھر کی ضروری چیزیں خریدنے کی اُلجھنوں میں یاد ہی نہیں رہا۔ شہر میں کسی نباہ رہا تھا۔ یہاں ٹھہر نا مناسب نہ تھا، ذاکر مانا یقیناً میری تلاش میں ہو گا۔ ابھی ظہر کی اذان نہیں ہوئی تھی میں چند ساتھیوں کے ساتھ مسجد کی طرف چل پڑا۔ مسجد میں میرا استقبال جس طرح کیا گیا خود کو بہت بڑی شخصیت محسوس کرنے لگا۔ امام صاحب نے مجھ سے مصافحہ اکتفا نہیں کی معانقہ بھی کیا۔ پرانے لوگوں کے ساتھ نئے چہرے بھی دیکھنے کو ملے۔ کئی ایک نے اپنے گھر کھانے مدعو کر لیا لیکن میں نے عثمان کی دعوت قبول کی۔ عثمان نے بلند آواز میں مسجد کے ساتھیوں کو مخاطب کیا۔ ”جن احباب کو قاری صاحب سے ملنا ہو ، وہ میرے گھر آجائیں۔ دو پہر کا کھانا بھی میرے ساتھ کھا لیں۔ قاری صاحب کو پر دوست کو فون بھی نہ کر سکا۔ مجھے خبر بھی نہیں ہوئی کہ اپنے حلقے کا انتخاب کس نے جیتا .. دفتر سے آئے تین چار گھنٹے گزر گئے۔ رات کا کھانا کھا کر نماز سے فارغ ہوئے چند لمحے ہوئے تھے کہ گھر کے پاس ایک کار رکنے کی آواز آئی۔ مجھے کسی کے آنے کی کوئی توقع نہ تھی۔ سوچا پڑوسی کے گھر کوئی آیا ہو گا۔ اس بستی میں رات گئے کسی وزیٹر کے آنے کی کوئی امید نہیں کی جاسکتی۔ میر اخیال غلط ثابت ہوا۔ ڈور بیل میرے گھر کی بجی اور میری زبان سے بے ساختہ نکلا۔ اللہ خیر ” دروازہ کھولنے گیا تو بھی یہ سوچ رہا تھا کوئی اجنبی مکان کی تلاش میں ہو گا اور مجھ سے رہنمائی مانگ رہا ہو گا۔ پیپ ہول سے احتیاطاً باہر دیکھا۔ سیکورٹی کا یہی اصول ہوتا ہے۔ مجھے سب سے پہلے ذاکر مانا کی شکل نظر آئی۔ کار کی ہیڈلائٹس میں دوسرے چہرے جن میں جان محمد مانا بھی تھے ، لو یہ تو میرے گھر ہی آئے ہیں۔ اتنالمبا سفر کر کے میرے مکان پر آنے کی کیا ضرورت آن پڑی؟ دروازہ کھولا تو ذاکر مانا نے لیک کر مجھے باہر بھینچ لیا۔ ان کا انداز مصافحے سے زیادہ معانقے کا تھا۔ قاری صاحب! السلام و علیکم۔ “ انہوں نے زور سے مجھے اپنے سینے سے لپٹا لیا۔ میں معانقے کے لیے تیار نہ تھا۔ میری ہڈی پسلی چٹھنے لگی، پھر جان محمد مان کی پر جوش آواز سنائی دی۔ قاری صاحب! امیر اسلام بھی قبول کیجیے۔ کیا گھر کے اندر آنے کی اجازت نہیں دیے گے ؟“ میں نے کہا۔ ”بسم اللہ ۔ آیئے آیئے! اتنی دور سے آپ لوگ آئے ہیں۔ ایک منٹ انتظار فرمائیں۔ کمرے کو درست کر دوں۔“ چھوڑمیں قاری صاحب ! کمرہ ٹھیک ہی ہو گا۔ ہم کوئی اجنبی مہمان تو نہیں ہیں۔“ وہ میرے ساتھ ہی مکان میں داخل ہو گئے۔ ان کے پیچھے ان کے دو ملازم بھی تھے جن کے ہاتھ میں پھلوں کی سبھی ہوئی باسکٹ تھی ، کچھ سنہری پنی میں لیٹے ہوئے ڈبے۔ ذاکر مانانے بھی گاڑی کی کھلی ڈکی سے ایک تھیلی اٹھائی۔ میں حیران تھا کہ سب کیا کچھ ہو رہا ہے اور یہ کیوں آئے ہیں؟ سب لوگ صوفوں پر بیٹھے بھی نہ تھے کہ جان محمد نے ذاکر سے تھیلی لے لی اور پھولوں کا ایک بھاری قیمتی بار نکال کر میرے گلے میں تقریباً ڈال ہی دیا اور ذاکر نے فوراً اپنا قیمتی موبائل ہاتھ میں لے کر میری فوٹو اتارنے کی تیاری کرلی۔ میں ایک دم سے چیخ پڑا۔ نہیں نہیں، کوئی فوٹو نہیں ۔ یہ ہار میرے گلے سے نکالو۔ تم لوگ کیا کرنے جار ہے ہو میری سمجھ میں نہیں آرہا۔ مجھے اچھا بھی نہیں لگ رہا۔ سب لوگ میرے پینے پر ٹھٹھک کر رک گئے۔ گھبرا کے اندرونی کمرے سے میرے دو بچے ڈرائنگ روم میں آگئے۔ اندر کمرے سے ماں اور بیوی کی خوف زدہ آوازیں اس کمرے میں بھی آگئیں۔ بیشتر اس کے کہ میں گھر کے لوگوں کو خاموش اور پر سکون رہنے کی ہدایت کرتا۔ ذاکر مانانے بلند آواز میں کہا۔ بھا بھی اماں جی ۔ خیر ہے سب، ہم قاری صاحب کا شکریہ ادا کرنے آئے ہیں۔ ہمارے ہر دلعزیز کو نسلر جان محمد مانا الیکٹ ہو گئے ، کامیاب ہو گئے۔“ اس کے ساتھ ہی انہوں نے بغیر پھلائے غباروں کا بڑا پیکٹ بچوں کے حوالے کر دیا۔ میں بڑی کش مکش میں چلا گیا کہ یہ سب کیا ہو رہا ہے۔ میں صورت حال کو سمجھنے کی کوشش میں مصروف ہو گیا۔ پھلوں کی بڑی باسکٹ اور مٹھائی کے بڑے ڈبے ڈائننگ ٹیبل پر رکھ دیئے گئے۔ مٹھائی کا چھوٹا ڈبا کھول کر جان محمد مانانے ایک گلاب جامن نکالا اور میری طرف بڑھے گویا مجھے اپنے ہاتھ سے کھلانا چاہتے تھے۔ گو مگو کی اس کیفیت میں سب کچھ ہوتے دیکھ کر بھی کئی باتوں پر پردہ پڑا ہوا تھا۔ جان محمد نے میرے نانا کہنے کے باوجود مٹھائی کا ایک ٹکڑا میرے منہ میں ڈال دیا۔ گلاب جامن کی مٹھاس کو زبان نے چکھ لیالیکن ذہن میں بھی گھنٹیوں نے مجھے چکر ادیا۔ میں صوفے پر ڈھیر ہو گیا۔ جان محمد کی آواز کہیں دور سے آتی ہوئی سنائی دے رہی تھی۔ قاری صاحب !ما شاء اللہ آپ اتنی دور سے ہمارے پاس ووٹ ڈالنے آئے۔ میں جیت گیا، میر احق بھی بنتا تھا کہ آپ کا شکریہ ادا کرنے کے لئے طویل سفر کروں اور آپ کا منہ مٹھائی سے بھر دوں۔“ شکریہ مانا صاحب ! مگر میر اتو ایک ووٹ تھا، آپ کے دوسرے سینکڑوں ووٹر بھی تھے۔ کیا آپ نے سب کا شکریہ ادا کیا ؟ سب کے لیے پھل، مٹھائی ؟“ ”بالکل نہیں قاری صاحب ! آپ تو میرے محسن ہیں۔ آپ کو تو معلوم ہی نہیں کہ آپ نے کیا کارنامہ انجام دیا ہے کار نامہ… اکیسا کارنامہ ؟ میرے منہ سے نکلی آواز مجھے خود عجیب لگی۔ ” بتاتا ہوں قاری صاحب بتا تا ہوں۔ آپ نے گلے میں ڈالا میر اہار اتار پھینکا۔ ذاکر تصویریں کھینچنے والا تھا، آپ نے سختی سے روک دیا۔ میرے ہاتھ سے مٹھائی بھی ٹھیک طرح کھائی نہیں۔ کیا کہوں قاری صاحب ! آپ جانتے ہیں۔ تین بلدیاتی الیکشنوں میں مسلسل لڑتا آیا ہوں لیکن بد قسمتی سے ہار رہا ہوں۔ اس سال جیت گیا ہوں۔ خوشی تو ہو گی نا ضرور ہونی چاہیے مانا صاحب ! آپ نے کامیاب مہم چلائی ہو گی، اس لئے لوگوں نے آپ کو ووٹ ڈالے۔ آپ الیکٹ ہو گئے۔ میرا کیا کارنامہ… میرا کیا مقام ؟ آپ نے ناحق یہ زحمت کی۔“ ھڑکیں قاری صاحب! اصل بات تو آپ کو معلوم ہی نہیں۔ ذاکر تم بتائو ، کیا ہوا۔“ جی، میں بتاتا ہوں۔ قاری صاحب ماشاء اللہ نیک آدمی ہیں۔ دین دار، فرض شناس۔ اچھے شہری، مسجد میں درس دینے والے۔ سب کے کام آنے والے اٹھارہ میں دُور سے ووٹ ڈالنے آئے اور یہ آپ کا قیمتی ووٹ “ اب جان محمد نے بات اچک لی۔ اب وہ گفتگو کرنے لگے۔ ” قاری صاحب میں آپ کے ووٹ سے تو جیتا ہوں یہ سیٹ میرے دوٹ میرے مخالفین کے ووٹوں سے زیادہ تھے۔ کتنے زیادہ ایک ووٹ، صرف ایک ووٹ زیادہ تھا میرا۔“ کیا۔ ایک ووٹ ؟ ” میری زبان سے حیرت بھری آواز نکلی۔ ہاں قاری صاحب! ایک ووٹ، ایک ووٹ سے جیتا ہوں اور وہ ووٹ آپ ہی کا ہو گا۔ ہارے ہوئے اُمید وار نے دوبارہ گنتی کروائی۔ آپ نے اتنی دور سے آکر ہمارے پولنگ بوتھ کو اعزاز بخشا۔ آپ کے مبارک قدم ہمارے لیے خوش خبری لے آئے۔“ میں صوفے میں دھنس گیا۔ جان محمد مانا کیا سمجھ رہے تھے اور حقیقت کیا تھی۔ میں نے تو ان کے حق میں پر چی ڈالی ہی نہیں تھی۔ جان محمد کی آواز کمرے میں گونج رہی تھی۔ قاری صاحب ! آپ نے تو ہم پر احسان کیا ہے۔ ہم نے تو آپ کے لیے کچھ نہیں کیا۔ اب آپ کچھ فوٹو میرے ساتھ کھنچوالیں۔ یہ نہیں فیس بک پر ڈال دوں گا اور میر اکار ڈرکھ لیں۔ کوئی ضرورت ہو، کیسی ہی مشکل ہو ، آپ ہمیں یاد کریں۔ کسی بھی تھانے کا کام ہو ، کسی کی ضمانت کروانی ہو ، مجھے سب لوگ جانتے ہیں۔ پولیس ہیڈ کوارٹر میں میرے بھائی کی اپروچ ہے۔ آپ کبھی ہمیں خدمت کا موقع تو دیں۔“ جان محمد کی لچھے دار تکبر بھری گفتگو مجھے زہر لگنے لگی۔ وہ تو مسکرا مسکر اکر مجھ پر نثار ہو رہے تھے اور میں پریشان تھا کہ اس بلا سے کیسے جان چھڑائوں۔ تھوڑی دیر بعد وہ رُخصت ہوئے۔ پھلوں کی باسکٹ اور مٹھائی کا ڈبا اپنی تمام لذتوں کے باوجود مجھے کڑوا گھونٹ لگ رہا تھا۔ میں نے سوچا میری ماں اور میری بیوی میرے ساتھ ووٹ ڈالنے جاتے تو ان کے دو ووٹوں سے نتیجہ تبدیل ہو جاتا اور کو نسلر کی سیٹ پر ایک غیر موزوں شخص منتخب نہ ہو تا۔ دل میں اُٹھتی میں مجھے اس طرح بے چین نہ کر دیتی۔ کانٹوں کی فصل تو ہم نے خود کاشت کی ہے۔ تو پھول تو دیکھنے کو نہیں ملیں گے ۔ میں نے کمرے میں ہلکی روشنی کر کے اپنی آنکھوں کو دونوں ہتھیلیوں سے ڈھانپ لیا۔ اردو کہانیاں خواتین ڈائجسٹ خواتین ڈائجسٹ کہانیاں آن لائن
Mazhabi Chola | UrduZone,"کسی کی ذات میں صفات کو تلاش مت کرو۔ ہم کسی کی ذات میں ظاہری صفات دیکھ کر اس کے رتبے کا اندازہ لگاتے ہیں۔ ذات میں ذات کو ڈھونڈو۔ اپنی شہرت مت دیکھو، اپنی حیثیت کو جانو۔ اس کی حقیقت کے سامنے تمہاری حیثیت ہی کیا ہے بھلا… ! سوال دوسرے کی عملی قابلیت پر کھنے کے لیے مت پوچھو باباجی ! دود دودھ پتی چائے کے ایک شوقین نے لکڑی کے بینچ پر بیٹھتے ہوئے بابا تیمور کی طرف دیکھ کر دائیں ہاتھ کو فضا میں بلند کیا تھا۔ ایک لمحے کے لیے چائے کو پھینٹتے ہوئے بابا تیمور کے ہاتھ رکے۔ انہوں نے سر کو ہاں میں جنبش دیتے ہوئے مسکراہٹ کے ساتھ گاہک کا استقبال کیا۔ میں چلتا ہوں .. بسیط تابش نے تجمل احمد اور قدسیہ احد کے سامنے سے اٹھتے ہوئے کہا۔ چائے تو پتے جائو جبل نے زور دے کر کہا۔۔ نہیں، تھوڑا بزی ہوں۔ ٹیک کیئر ۔ “بسیط نے تحمل کے کندھے پر ہاتھ رکھا اور اُٹھ کر چل دیا۔ ” جو جتنا مصروف ہے، اصل میں وہ اتنا ہی فارغ ہے۔ بابا تیمور نے سامنے سے گزرتے ہوئے بسیط سے کہا مگر اپنی نظریں چائے کے بر تن پر ہی مرکوز رکھیں۔ بسیط کے جانے کے بعد انہوں نے برتن سے چائے کیوں میں ڈال کر آرڈر پورا کیا اور جو چائے بچی وہ پھر سے چولہے پر رکھ دی۔ گاہکوں کو ان کی میزوں پر چائے پہنچانے کے بعد بابا تیمور نے باقی چائے، چینی کی تین پیالیوں میں اُنڈیلی اور ٹرے میں رکھ کر تحمل اور قدسیہ نے رسیہ کے سامنے بسیط والی جگہ پر جابیٹھے۔ ابھی وہ بیٹھے ہی تھے کہ دو بندے دکان کے اندر داخل ہوئے۔ باہیو! سانوں وی دو کپ چاہ پلا دو ۔ ان میں سے ایک بولا۔ دودھ ختم ہو گیا۔ بابا تیمور نے دونوں ہاتھوں سے چائے کی پیالی ہونٹوں سے لگاتے ہوئے ان کی طرف دیکھے بغیر ہی کہہ دیا۔ قدسیہ نے لمحہ بھر ان آدمیوں کی طرف دیکھا۔ وہ دونوں مایوسی سے وہاں سے چلے گئے۔ قدسیہ چائے کی پیالی کے کناروں پر اپنی شہادت کی انگلی گھما رہی تھی۔ بابا تیمور نے اس کی انگلی کی طرف دیکھا تو کہنے لگے۔ چیزیں دائروں میں سفر کر رہی ہیں۔ دائرے پر جہاں بھی اُنگلی رکھیں، دائرہ وہیں سے شروع ہو جاتا ہے۔ دائرے کا آغاز اور اختتام ہے ہی نہیں وہ یہ کہہ کر خاموش ہو گئے ، اپنی چائے ختم کی اور دکان سمیٹنے لگے۔ تم تو بیٹھ گی ابھی ان کے اٹھنے کے بعد مجمل نے قدسیہ سے سوال کیا۔ قدسیہ نے مسکرانے پر ہی اکتفا کیا۔ ”بابا جی ! کہیں پہنچنا ہے ، مجھے بھی اجازت دیں۔ وہ انہیں آگاہ کرتے ہوئے وہاں سے چلا گیا۔ تجمل ، بسیط اور قدسیہ تینوں کسی زمانے میں کالج فیلو تھے۔ تجبل اور بسیط شروع سے کنفیوژ تھے کہ انہوں نے کیا کرنا ہے۔ وہ لگے بندھے روزگار سے ہٹ کر بھی کچھ کرنا چاہتے تھے۔ انہیں مستقبل کی کوئی راہ ہی سجھائی نہ دیتی تھی۔ قدسیہ کو بچپن سے لکھنے کا شوق تھا۔ وہ اب ملک کی ایک معروف مصنفہ تھی۔ بسیط نے مقابلے کا امتحان دیا، جس میں وہ پاس بھی ہو گیا، اس لیے اس نے پولیس فورس جوائن کر لی۔ بسیط اور کچھ نہ کر سکا تو وکالت کی ڈگری ہی لے لی۔ قدسیہ حسب معمول اپنی عادت کے مطابق سب گاہکوں کے جانے کے بعد بھی بیٹھی رہی۔ بابا تیمور نے سارے برتن دھو کر اپنی اپنی جگہ پر لگائے اور دکان کے لکڑی کے کواڑوں میں سے ایک بند کر دیا جبکہ قدسیہ سامنے دیوار پر لگی خانہ کعبہ کی چوکور ، کالے لباس میں ملبوس کا سہ نور عمارت کے گرد دائرے میں گھوم رہی تھی۔ ”چائے ٹھنڈی ہو گئی ہے … اب پی لو بیٹی ! با با تیمور کی آواز پر اس کی نظریں دیوار پر لگی ہوئی خانہ کعبہ کی تصویر سے ہٹیں تو اس نے پوچھا۔ ”خانہ کعبہ کی بلڈ نگ تو چو کور ہے۔ حدود اربع پتا نہیں، اونچائی 13 میٹر سے زیادہ ہے ، پھر بھی ہم اس کے گرد دائرے میں گھوم کر منزل تک پہنچنا چاہتے ہیں۔“ اس کی اونچائی میٹروں میں نہیں سما سکتی جہاں اونچائی ختم ہوتی ہے ، وہاں سے خانہ کعبہ کی بنیادیں اٹھتی ہیں۔ اب رہا منزل کا سوال … منزل … منزل تو کوئی نہیں ہے ، بس چلنا ہے. چائے پیو۔“ بابا تیمور نے پہلے سوالیہ انداز میں خود سے کئی سوال پوچھے پھر جواب دیا اور ساتھ ہی حکم بھی دے دیا۔ ہی قدسیہ ایک ہی سانس میں ساری چائے پی گئی پھر خالی پیالی اپنے سامنے ٹیبل پر رکھ دی۔ چائے تو گرم پینی چاہیے۔ تم کیوں ٹھنڈی چائے پیتی ہو بیٹی ! بابا تیمور نے جانچتی نظروں سے قدسیہ کی طرف دیکھتے ہوئے پوچھا۔ خود ہی عادت ڈالی ہے باباجی ! قدسیہ نے ان کے چہرے کا جائزہ لیتے ہوئے بتایا۔ دونوں نے ایک دوسرے کو بڑے غور سے دیکھا۔ ”منزل نہیں تو پھر ہم ایک جگہ سے دوسرے مقام پر کیسے پہنچ جاتے ہیں ؟ اس نے الجھن سے چائے کی پیالی کے کناروں پر ایک بار پھر انکی گھماتے ہوئے اگلا سوال پوچھ لیا۔ شیطان سیکنڈ کے ہزارویں حصے میں ایک جگہ سے دوسری جگہ پہنچ سکتا ہے۔“ آپ کا جواب میرے سوال سے مطابقت نہیں رکھتا۔ قدسیہ نے بابا تیمور کا جواب سننے کے بعد فورا کہا۔ وہ کسی مکان میں نہیں رہتا مگر کوئی مکان اس سے خالی بھی نہیں۔“ تو پھر ہم خانہ کعبہ کو سجدہ کیوں کرتے ہیں؟ قدسیہ نے بابا تیمور کے چہرے پر ٹٹولتی نظریں ڈالتے ہوئے اگلا سوال کیا۔ تمہارے اس سوال کا جواب تو میں دے چکا ہوں .. وہ کسی مکان میں نہیں رہتا مگر کوئی مکان اس سے خالی بھی نہیں ہے۔ سجدہ مکان کو نہیں، سجدہ تو ذات کو ہے۔ اس کے نور کی تجلیاں کھبے پر پڑتی ہیں ،اس لیے کعبے کو سجدہ کیا جاتا ہے- سجدوں سے وہ مل جاتا ہے کیا ؟ قدسیہ نے بے تابی سے پوچھا۔ ہر شخص کو وہی ملتا ہے ، جس کی طرف وہ ہجرت کرتا ہے۔ بابا تیمور نے بتایا۔ وصل کی طرف ہجرت کی جائے تو کیا وصل مل جائے گا…؟ قدسیہ کے لہجے میں بے چینی اور درد تھا۔ بابا تیمور کے ہونٹوں پر میٹھی سی مسکراہٹ ابھری۔ انہوں نے اپنی چھوٹی سی سفید داڑھی پر دایاں ہاتھ پھیر پھر اپنے نچلے ہونٹ پر شہادت کی انگلی رکھی جیسے اُس کے اوپر تالا لگا دیا ہو ، کچھ دیر توقف کیا پھر کہنے لگے۔ ” قدسیہ احد ! یہ جو فراق ہے نا! یہی تو اصل میں وصل ہے۔ فراق اور وصل کے چکر میں مت پڑو.. بس اتناجان لو کہ وہ تو موجود ہے ، ہم ہی غیب ہیں۔ “ میں نے جرمن ، رشین، انگلش، اردو کا سارا لٹریچر پڑھا ہے پھر بھی معرفت سمجھ میں نہیں آئی۔ قدسیہ نے اپنی لاعلمی ظاہر کر دی۔ پڑھا لٹریچر ہے اور طالبہ معرفت کی ہو… معرفت کی پہلی سیڑھی محبت ہے اور دوسری خدمت ..“ یہ کہہ کر بابا تیمور نے توقف کیا۔ اور تیسری سیڑھی کیا ہے قدسیہ نے یک لخت پوچھ لیا۔ نفرتوں کے جہاں میں لوگ پہلی سیڑھی تک بھی نہیں پہنچ پاتے۔ بابا تیمور نے زیر لب مسکراتے ہوئے جواب دیا۔ میں نے محبت پر کئی رومینٹک افسانے ، ناولٹ اور ناول لکھے ہیں۔ قدسیہ کے لہجے سے فخر جھلک رہا تھا۔ با با تیمور کچھ دیر قدسیہ کے چہرے کی طرف دیکھتے رہے۔ چہرے پر کا سہ طلب تو تھا مگر آواز میں اب بھی فخر کی گھن گرج باقی تھی۔ قدسیہ احد ! تم نے اپنے تخیل اور علم سے اپنے اندر سے کئی کتا بیں نکالی ضرور ہیں مگر اپنے من کے گھڑے کے پیندے میں پڑے ہوئے آبِ حیات کی لذت سے محروم ہو۔“ من کا گھڑا۔ آب حیات قدسیہ حیرت سے با با تیمور کو تک رہی تھی۔ جسے تم دل کہتی ہو ، وہ من نہیں ہے .. اور جسے تم آب حیات سمجھتی ہو ، وہ تو آپ جذبات ہے ۔ معرفت جذبات سے نہیں ملتی ، یہ تو احساسات سے ملتی ہے . ” مجھے آپ کی کسی بات کی سمجھ نہیں آئی ؟ قدسیہ نے دھیمے لہجے میں بتایا۔ بچپن میں پیاسے کوے کی کہانی تو پڑھی ہو گی۔ کوے نے اپنی پیاس بجھانے کے لیے جذباتی ہو کر نہ تو گھڑے میں گھنے کی کوشش کی اور نہ ہی اُسے توڑنے بیٹھا۔ وہ اس میں بس چھوٹے چھوٹے کنکر ڈالتا رہا۔ کتابیں بھی کنکر ہی کی طرح ہوتی ہیں، سمجھ آجائیں تو آپ حیات پینے میں مددگار ثابت ہوتی ہیں اگر نہ سمجھ آئیں تو گھائل ضرور کر دیتی ہیں من کے گھڑے میں کتابیں پڑھ پڑھ کر ڈالتے جائو، جو پیاسے کوے کے کنکروں کی طرح آپ حیات کو اوپر لیتی آئیں گی۔ اگر آب حیات تمہارے ہونٹوں کو نصیب ہو گیا تو پھر تمہارا قلب روشن ہو جائے گا۔ ”اب یہ قلب کیا چیز ہے قدسیہ نے صرف قلب پر زور دے کر پوچھا جیسے باقی ساری باتیں سمجھ آگئی ہوں۔ دل، من اور قلب ؟ دل سے تو تم واقف ہی ہو۔ میں نے تمہاری ساری کتابیں پڑھی ہیں۔ تم دل کو من اور کسک کو محبت سمجھ بیٹھی ہو۔ ایسا ہر گز نہیں. کسک محبت کی معمولی سی چنگاری کا نام ہے۔ دل کو چھوڑ دیتے ہیں۔ یادرکھو من کو مارنے سے قلب زندہ ہوتا ہے۔ لہریں سمندر سے ہیں ، سمند ر لہروں سے نہیں ہے۔ سمندر حقیقت ہے اور لہریں کچھ نہیں۔ جس نے اپنی ذات کو پہچان لیا اس نے اپنے رب کو جان لیا، لیکن پہچاننے کے بعد بھی تم رہوگی لہر ہی۔۔۔ سمندر نہیں بن سکتیں۔ محرومی، افلاس اور غربت کفر سے جاملتے ہیں۔ غریب کی مدد ہر گزمت کرنا، بلکہ اُس کی غربت دور کرنے میں مددگار بنا۔ جہاں ہدیہ دیا جاتا ہے وہاں صدقے کی ضرورت نہیں پڑتی۔ خیانت محبت میں بھی جرم ہے اور عزت میں بھی … دوسروں کی عزت کرنے سے دلوں میں محبت کی کونپلیں کھلتی ہیں … یار کی مرضی کو رقص کہتے ہیں اور رقص اصل میں اطاعت کا نام ہے … اسلام جاہلوں کا نہیں، علم والوں کا دین ہے ایک اور ایک بات یاد رکھنا ! علم سے غرور جنم لیتا ہے اور علم سے انسان پھول بھی جاتا ہے اگر نہ پھولے تو پھر پھل لگتا ہے۔ بابا تیمور نے بہت ساری نصیحتوں کے بعد خاموشی اختیار کرلی۔ شام کی سیاہی دن کے اجالے کو کھا چکی تھی۔ پرندے اپنے گھروں کو پلٹ چکے تھے۔ مغرب کی اذان سے پہلے پرندے درختوں کی شاخوں پر بیٹھ کر ایک دوسرے کو سارے دن کا حال احوال سنارہے تھے۔ آپ نے مجھے اتنے مہینوں میں اتنی باتیں نہیں بتائیں جتنی آج بتائی ہیں۔ اس کی کوئی خاص وجہ … ؟ قدسیہ نے دبے لہجے میں اختصار کے ساتھ پوچھا۔ بابا تیمور کا چہرہ کھل اٹھا، وہ کہنے لگے۔ ” قدسیہ احد ! بہت ساری وجوہات ہیں۔ زندگی اور موت کا کیا بھروسہ … دوسری بات یہ کہ اہل سے چھپانا اور جاہل کو بتانادونوں ہی جرم ہیں۔ تم طالب بھی ہو اور اہل بھی … آخر میں سب سے اہم اور سب سے خاص بات .. کسی کی ذات میں صفات کو تلاش مت کرو، بلکہ اپنی ذات میں صفات پیدا کرو کیونکہ رسالت سے پہلے ہی محمد ہی لیا کہ تم اپنی ذات میں مکمل تھے۔ ہزار کوششوں کے باوجود دوسرے مذاہب کے لوگ ان کی ذات پر انگلی نہیں اٹھا سکے ، اس لیے رسالت پر حملہ کرتے ہیں۔ تم سب سے پہلے اپنا کا سہ ذات پکا کر و کیونکہ کچے بر تن گرمی اور ٹھنڈک کی شدت برداشت نہیں کر سکتے ۔ کا سہ ذات پکا کر و.. مغرب کی اذان شروع ہو گئی تھی۔ قدسیہ دُکان سے نکل آئی۔ بابا تیمور نے قدسیہ کے باہر آنے کے بعد دُکان کے دونوں کو اڑ اندر سے بند کیے اور خود او پر جاتی ہوئی سیڑھیوں سے اپنے کمرے میں چلے گئے۔ قدسیہ فٹ پاتھ پر بیٹھے ہوئے ملنگ کے پاس جا کر بیٹھ گئی۔ ملنگ کے مکھڑے پر اس کی وجاہت واضح نظر آرہی تھی۔ قدسیہ نے تھوڑی دُور کھڑی فروٹ کی ریڑھی سے کچھ پھل خرید کر ملنگ کے پاس رکھ دیے۔ ملنگ نے جلدی سے ایک سیب اُٹھایا اور پاگلوں کی طرح کھانے لگا۔ بابا تیمور اپنے کمرے کی کھڑی کا ایک کواڑ کھول کر یہ سب دیکھ رہے تھے۔ قدسیہ اس سب سے انجان تھی۔ محبت کی طرف پہلا قدم اٹھایا ہے۔ بابا تیمور نے مسکراتے ہوئے خود کلامی کی اور کھڑر کی کا کواڑ بند کر دیا۔ قدسیہ اپنی گاڑی میں بیٹھ گئی۔ ونڈ اسکرین سے ایک بار اس پرانی بلڈ نگ کو غور سے دیکھا، جس میں بابا تیمور کا چائے خانہ تھا۔ اس کی نظروں کا مرکز بابا تیمور کی کھڑکی تھی۔ اُس نے گاڑی اسٹارٹ کی اور وہاں سے چلی گئی۔ چند کلو میٹر آگے جا کر قدسیہ نے ایک شاپنگ مال کے پارکنگ ایریا میں گاڑی پارک کی ، پھر ارد گرد دیکھا۔ لوگ بے نیاز آجار ہے تھے۔ وہ گاڑی سے باہر نکلی، گرد و نواح کا جائزہ لیا پھر ریمورٹ کی مدد سے ڈکی کھولی اور اُس میں سے ایک لیدر کا چھوٹا ساشولڈر بیگ نکال کر شاپنگ مال کے فوڈ کورٹ کی طرف چل دی۔ ان لوگوں نے قرآن پاک کی بے حرمتی کی ہے۔“ ”سوچ کیا رہے ہو… آگے بڑھو… جلاد وسب کے گھروں کو … ”ہاں ہاں … ساری بستی کو … «نعرہ تکبیر ..“ اللہ اکبر” فضا اللہ اکبر کی صدائوں سے گونج اُٹھی۔ سرد اور اندھیری رات میں ہر طرف شعلے تھے ، آگ کے شعلے کسی کا گھر جل رہا تھا اور کسی کا ایمان پختہ ہو رہا تھا۔ کسی کا کلیجہ جل رہا تھا اور کسی کے دل کو ٹھنڈک نصیب ہو رہی تھی۔ کہیں چھینیں تھیں اور کہیں ہونٹوں پر تبسم تھا۔ ایک اللہ اور دو نبیوں کے ماننے والے ایک دوسرے کو مار رہے تھے ۔ چند میڈیا اور الیکٹرانک میڈ یا چیچ آٹھا ہر چینل بڑھ چڑھ کر خبریں دے رہا تھا۔ سب سے پہلے یہ خبر ہم نے بریک کی ہے. ایک ٹی وی رپورٹر بڑے فخر سے کیمرے کی آنکھ میں کر بولے جا رہا تھا۔ ے پیچھے دیکھ سکتے ہیں ہر طرف آگ ہی آگ ۔ برگیڈ کی گاڑیاں آگ بجھانے کی کوشش کر رہی ۔ دوسری رپورٹر بے چاری کوئی دبلی پتلی سی خاتون تھی۔ صحت کے معاملے میں تو اس کا ہاتھ تنگ تھا، خبروں کے معاملے میں منہ بہت کھلا تھا۔ پولیس نے سارے علاقے کو گھیرے میں لیا ہوا ہے۔ تیسرا ر پورٹر سڑک پار کرنے والے پل پر چڑھا اپنی بانہیں کھول کھول کر ایسے خبریں دے رہا تھا، جیسے کوئی ہیر وسوئٹزرلینڈ کی سبز پہاڑیوں پر چڑھ کر گاناگارہا ہو۔ اب تک کوئی حکومتی عہدے دار یہاں نہیں پہنچا، چوتھے بڑے چینل کار پورٹر بتارہا تھا۔ ”ابے کبھی تیر امائیک خراب اور کبھی کیمرہ ٹھیک نہم ہم نے خبر گھنٹہ دینی ہے۔“ایک رپورٹر اپنے کیمرہ مین سے اُلجھا ہوا تھا۔ اگلے دن کے اخباروں کی سرخیاں یہ تھیں… عیسی نگری میں نامعلوم افراد نے آگ لگادی۔“ عیسائیوں کی ساری بستی جل گئی۔“ 13 افراد جل کر مر گئے اور 81 زخمی ہیں۔“ ”دہشت گردوں کا ایک اور بڑا حملہ “ ہم نے کمیشن بنادیا ہے۔ صوبائی وزیر قانون۔ جلد ہی مجرموں کو کیفر کردار تک پہنچائیں گے۔“ وزیر اعلی۔ اگلے دن کا نیوز پیپر پڑھنے کے بعد تجمل احمد جلدی سے بابا تیمور کی دکان کی طرف گاڑی لے کر بھاگا۔ عیسی نگری کے سامنے سڑک کے دوسری طرف کی دکانیں بھی جل کر راکھ ہو چکی تھیں، جہاں بابا تیمور کی چائے کی دکان بھی تھی۔ بسيط .. بسيط … تجمل نے اپنی ایڑھیاں اوپر اٹھاتے ہوئے کہا۔ کد ھر جوان … دیکھ نہیں رہا… صاحب میڈیا والوں سے بات کر رہے ہیں۔“ وہ میرا دوست ہے۔ جبل نے موٹے پولیس والے سے الجھتے ہوئے کہا۔ کون ؟ ٹی وی والا …! نہیں تمہارا صاحب ہٹ آگے سے، مجھے جانے دو۔“ جبل نے دو پولیس والوں کے درمیان سے گزرنے کی کوشش کی- کدھر جانے دو.“ دوسرا پولیس والا چٹکی بجاتے ہوئے بولا، اس کے چہرے پر بڑی بڑی مونچھیں تھیں۔ تتر بتر ہو جا… نہیں تو شبہے میں اندر ڈال دوں گا۔ “ موٹاپولیس والا پھر بولا۔ میں نے بتایانا ! بسیط میر ا دوست ہے۔ تمل نے پھر سنجیدگی سے بتایا۔ لوگ ایک دوسرے پر گر رہے تھے۔ کوئی پھٹی پھٹی نگاہوں سے ان جلی ہوئی دکانوں کی طرف دیکھ رہا تھاتو کوئی پتھرائی ہوئی آنکھوں سے … ” میری دکان نہیں جلی … میرا تو نصیب ہی جل گیا ہے۔“ میں نے کون سی گستاخی کی تھی میری دُکان میں تو قرآن مجید بھی تھے، کیا وہ بھی جل گئے ہوں گے ؟ تجمل کے کانوں میں یہ جانی پہچانی آواز یں پڑیں تو اس نے پیچھے مڑ کر دیکھا۔ اسٹیشنری کی دکان والا اپنی بر بادی پر ماتم کر رہا تھا جبکہ دوسرا پنچر لگانے والا تھا۔ میں ہائی کورٹ کا وکیل ہوں۔ اے ایس پی بسیط تابش میرا دوست ہے ، ہٹو آگے سے تجبل شدید غصے سے دونوں پولیس والوں کو ہٹاتے ہوئے آگے چلا گیا۔ دونوں پولیس والوں نے حیرت سے تجمل کو بسیط کی طرف جاتے ہوئے دیکھا۔ جبل ٹریک سوٹ پہنے ہوئے تھا اور پیروں میں جو گرز تھے۔ یہ بڑے لوگ سویرے سویرے اس طرح کے ہی کپڑے پہنتے ہیں۔ موٹے پولیس والے نے مونچھوں والے کو بتایا۔ بسیط نے تجمل کو دیکھ کے ہاتھ ہلایا جسے پولیس والوں نے دیکھ لئے تھا- بسیط میڈیا والوں سے فارغ ہو کر تجمل کی طرف آ رہا تھا- مونچھوں والے نے موٹے پولیس والے کے پیٹ کی طرف دیکھ کر جگت لگائی۔ تیرا یہ جو پیٹ دردی سے باہر نکل رہا ہے شکر کر نہیں نکلا… بسیط نے محمل کو تسلی دیتے ہوئے گلے سے لگا یا تھا۔ کیا مطلب ہے تیرا ؟ موٹا پولیس والا بولا۔ جس طرح صاحب نے اُس لڑکے کو گلے لگایا ہے جگری یار لگتے ہیں اور جتنی بد تمیزی تو نے اس کے ساتھ کی تھی اگر اُس نے صاحب کو بتاد یا تو نہ یہ پیٹ رہے گا اور نہ ہی یہ وردی … موٹے پولیس والے نے جلدی سے اپنے پیٹ پر دونوں ہاتھ رکھ لئے۔ یہ دو ڈیڈ باڈیزان دکانوں سے ملی ہیں . تم دیکھ لو ان میں سے بابا تیمور کی کون سی ہے “بسیط نے قریبی اسپتال کے مردہ خانے میں رکھی لاشوں پر سے کپڑا ہٹاتے ہوئے کہا۔ لاشیں کیا تھیں جلے ہوئے کو نکلے تھے۔ محمل نے ان لاشوں کی طرف صرف ایک نظر ڈالی، دوسری کی اس میں ہمت نہ تھی۔ وہ لاشیں نہیں، راکھ کا ڈھیر تھے، جنہیں سفید چادروں سے چھپایا گیا تھا۔ تجبل کی آنکھوں میں نمی تھی وہ جلدی سے مردہ خانے سے نکل آیا۔ شاخت تو کر لو بابا تیمور کی باڈی کون سی ہے ؟ بسیط نے جبل کے کندھے پر ہاتھ رکھ کر کہا۔ جو زیادہ جلی ہوئی ہے دائیں طرف والی .. تجمل کی آواز میں شدید درد تھا۔ تم کیسے اتنے یقین سے کہہ سکتے ہو ؟ بسیط نے تفتیشی لہجے میں پوچھا۔ با با تیمور کے دائیں ہاتھ کی شہادت والی انگلی میں ایک چاندی کی انگوٹھی ہوا کرتی تھی، جس کے اندر نیلم جڑا ہوا تھا۔ اس لاش کی انگلی میں بھی جلی ہوئی انگوٹھی ہے۔“ تجمل نے جواب دیا اور نم آنکھوں کے ساتھ جلدی سے مردہ خانے سے باہر نکل گیا۔ تم صبح پریشان تھے ، اس لیے ملنے چلا آیا بسیط نے تجبل کو اپنے آنے کی وجہ بتائی۔ قبل نے اس کو صوفے پر بیٹھنے کا اشارہ کیا۔ وہ بیٹھتے ہوئے کہنے لگا۔ ” مجھے بھی بابا تیمور کی موت کا بہت دکھ ہے۔“ یہ ڈیڈی کے انتقال کے بعد سب سے بڑا صدمہ ہے میرے لیے کتنا کچھ سیکھا ہے ہم نے بابا تیمور سے تجمل نے رندھی ہوئی آواز میں کہا۔ گوگل سے زیادہ معلومات تھیں ان کے پاس۔ “بسیط نے اظہار خیال کیا۔ قدسیہ پھر غائب ہوگئی نا تجمل نے پوچھا۔ و کسی کردار کی تلاش میں نکلی ہو گی۔ “ بسیط نے کہا۔ اسے خبر دی اس سانحے کی …! تقبل نے سوال کیا۔ کال کی تھی، نمبر بند جارہا ہے اس کا بسیط نے بتایا۔ ہم دونوں سے زیادہ قربت تھی اس کی بابا تیمور کے ساتھ تجمل نے کہا۔ اصل ہیں وہ چار سال کی تھی جب اس کے ڈیڈی شہید ہوئے تھے۔ وہ کہیں نہ کہیں بابا تیمور میں اپنے ڈیڈی کو ڈھونڈ رہی ہوتی ہے۔“ اتنا جانتے ہوا سے ، تو شادی کیوں نہیں کر لیتے اس سے .. ؟ جبل نے مشورہ دیا۔ تم کر لونا .. بسیط نے بھی سنجیدگی سے مشورہ دے ڈالا۔ وہ ہم دونوں میں سے کسی کے ساتھ شادی نہیں کرے گی۔ تقبل نے زبر دستی مسکراتے ہوئے بتایا۔ ”سچ کہتے ہو۔ “بسیط فورا مان گیا۔ ایک اُلجھے ہوئے کیس جیسی ہے وہ تمل نے تصور میں قدسیہ کو لاتے ہوئے کہا۔ ٹھیک کہا تم نے۔ وہ چھوٹی موٹی سی چپ چاپ سنتی رہتی ہے، بولتی کچھ نہیں۔ “بسیط نے لمبی سانس لیتے ہوئے اپنی رائے دی۔ با با تیمور سے بڑے سوال کرتی تھی۔ تقبل نے فٹ سے بتایا۔ جانتا ہوں۔ میں اور تم کہاں اُس کے عجیب و غریب سوالوں کے جواب دے سکتے ہیں۔ “بسیط نے پھیکی سی مسکراہٹ کے ساتھ بتایا۔ کچھ پتا چلا کس کی لگائی ہوئی آگ تھی، جس نے بابا تیمور کے ساتھ درجنوں لوگوں کو جلا کر راکھ کر دیا۔ تقبل کو پھر سے بابا تیمور کی یاد ستانے لگی۔ انتہا پسندی کی “بسیط نے بتایا۔ ” مطلب ..؟ جبل نے تشویش سے پوچھا۔ سوچ رہا ہوں یہ نوکری چھوڑ دوں۔ تنگ آگیا ہوں میں یہ خون خرابہ دیکھ دیکھ کر بسیط نے بجھے ہوئے دل کے ساتھ بتایا۔ اور میں تبھی آج تک کوئی کیس ہی نہیں جیت سکا۔ “ جبل نے اپنا دکھٹرا سنایا۔ آخر تم نے وہ کر دکھایا جو برسوں سے حل طلب تھا۔ ویل ڈن قدسیہ ! کرنل صاحب نے سائونڈ پروف کمرے میں داخل ہوتے ہوئے کہا۔ ” سر ! سچ کہوں تو میں زیادہ ایکسائٹڈ نہیں ہوں۔“ قدسیہ اپنی جگہ سے اٹھتے ہوئے بولی۔ کرنل صاحب نے ایک لمبی سانس بھری پھر کہنے لگے۔ ” میں جانتا ہوں۔ جانی نقصان بہت ہوا ہے۔ “ کچھ بتایا انہوں نے قدسیہ نے شیشے کے دوسری طرف دیکھتے ہوئے کہا۔ وہ کنویں کی طرح گہرا ہے۔ کرنل صاحب نے بھی اسی سمت دیکھتے ہوئے کہا۔ پھر شیشے کے پاس جا کر کھڑے ہو گئے اور بتانے لگے ۔ کہتا ہے سر ! میں سب کچھ سچ سچ بتادوں گا مگر اُس آدمی سے ملنے کے بعد، جس کی وجہ سے آپ مجھ تک پہنچے۔“ کرنل صاحب کی بات سنتے ہی قدسیہ باہر نکل گئی۔ کرنل صاحب بھی بڑی پھرتی سے شیشے کے سامنے پڑی، بڑی میز کی طرف پلٹے اور کرسی پر بیٹھتے ہی انہوں نے میز پر پڑا ہوا ہیڈ فون کانوں پر لگالیا۔ قدسیہ شیشے کے اس پار کمرے میں داخل ہوئی۔ بابا تیمور اسے دیکھتے ہی کھلکھلا کر بننے لگے پھر یک دم سنجیدگی کے ساتھ بولے۔ بیٹی مجھے کبھی کبھی تم پر شک ہو تا تھا۔“ قدسیہ کرسی لے کر ان کے سامنے میز کے دوسری طرف بیٹھ گئی۔ وہ لوہے کی مضبوط کرسی کے ساتھ ہتھکڑیوں اور اسٹیل کی بیڑیوں سے جکڑے ہوئے تھے۔ تمہیں مجھ پر شک کیسے ہوا ؟ بابا تیمور نے فٹ سے اپنے مطلب کی بات پوچھ لی۔ قدسیہ کی آنکھوں میں ہلکی سی نمی آگئی مگر وہ ضبط کرتے ہوئے بولی۔ ” بابا جی ! باہر سے اتنے حلیم اور اندر سے کتنے سفاک ہیں آپ … ! اس کی بات پر بابا تیمور مسکرائے پھر کہنے لگے ۔ ” جنگ ہیں عنون ہی تو بہتا ہے۔ “ ہم نے تو آپ کے خلاف کوئی جنگ نہیں چھیڑی قدسیہ نے دھیمے لہجے میں کہا۔ پونی صدی گزر جانے کے باوجود کسی کے وجود کو تسلیم نہ کرنا جنگ ہی تو ہے۔“ قدسیہ نے اس پر لمحہ بھر غور کیا پھر کہنے لگی۔ ”آپ اسرائیل سے ہیں … ؟ بابا تیمور سر نفی میں ہلاتے ہوئے فاتحانہ مسکراہٹ کے ساتھ بتایا۔ ” نہیں . اسرائیل مجھ جیسے جانثاروں سے ہے۔“ آپ اتنے آرام سے کیسے مان گئے …؟ قدسیہ کے پوچھنے پر وہ مسکرائے پھر پوچھا۔ ”اب تو شہادت ہی میرا مقدر ہے۔ کیوں خواہ مخواہ اللہ کے بنائے ہوئے جسم پر تشدد کر وائوں …؟ الله ؟ قدسیہ نے سوالیہ انداز میں پوچھا۔ ہم مسلمانوں سے زیادہ تو حید پرست ہیں۔ “ بابا تیمور نے بڑے فخر سے بتایا۔ قدسیہ نے اتنی ہی نفرت سے تیمور کی طرف دیکھا پھر لفظ چباتے ہوئے بولی۔ ” حضرت محمد لی لی ایم کو نہ مانا ان کی شان میں گستاخی ہے۔“ میں گستاخ نہیں ہوں۔ محمد می کنیم کی گستاخی تو حرامی کرتے ہیں۔ “ تیمور نے سنجیدگی سے بتایا۔ حرامی؟ قدسیہ بیٹی تیمور کے بولتے ہی قدسیہ نے اس کی بات کاٹتے ہوئے کہا۔ تم مجھے بیٹی مت کہو ۔ “ تیمور مسکرایا پھر د کھی لہجے میں کہنے لگا۔ “تم خیر ، اگر میری بیٹی میرے پاس ہوتی تو وہ بھی یقینا اتنا ادب نہ کرتی جتنا تم نے کیا ہے۔“ تھا۔ “ قدسیہ نے یک لخت بتایا۔ افسوس … اب بھی اس ملک میں کروڑوں مومن ہیں جو اپنے ہر رشتے سے زیادہ محمد علیم کو محبوب رکھتے ہیں۔ “ حمد صلی یا یکم کا استناب کرتے ہو تو ان پر ایمان کیوں نہیں لے آتے قدسیہ نے شائستگی سے پوچھا۔ تیمور نے ہلکا سا قہقہہ لگا یا پھر بولا۔ ” میں نے کہانا! محمدعلی علی کریم کی بے ادبی صرف حرامی کرتے ہیں، میں تو خداوند کے کرم سے حلالی ہوں۔“ حرامی سے کیا مراد ہے تمہاری قدسیہ نے جانچتی نظروں سے پوچھا۔ تیمور نے بھی غور سے قدسیہ کے چہرے کا جائزہ لیا پھر کہنے لگا۔ ”بے حیائی سے زنا عام ہوتا ہے۔ زنا کے نتیجے میں پیدا ہونے والے بچے بڑے ہو کر محمد لی لی ایم کے گستاخ بنتے ہیں۔ “ ”بے حیائی … تو نہیں ہے ، ہمارے ملک میں ! قدسیہ نے معصومیت سے کہا۔ بھولی بھالی ، گڑیا جیسی ، نازک سی بچی ! اندر سے اتنی ذہین ہو گی مجھے کبھی اندازہ ہی نہیں ہوا۔ تمہارا کمال یہ ہے کہ تم انجان بن کر سب کچھ جان لیتی ہو۔“ ” بے حیائی پر بات ہورہی تھی ۔ “ قدسیہ نے یاد کرایا۔ باتیں ہی تو تمہاری قوم بھول جاتی ہے۔ قرآن میں کھلے لفظوں میں سب کچھ ہمارے بارے میں لکھا ہوا ہے۔ چلو بے حیائی کا بھی بتا دیتا ہوں۔ ہم عورتوں کے ذہن میں یہ بات ڈالتے ہیں کہ اسلام نے تمہیں مرد کے برابر حقوق نہیں دیے ، پھر وہ پلے کا رڈلے کر سڑکوں پر اپنے حقوق لینے کے لیے نکل پڑتی ہیں۔“ کیسے ڈالتے ہیں عورتوں کے ذہنوں میں یہ باتیں ؟ قدسیہ نے سوال کیا۔ پاکستان کے ہر شعبے سے ہمیں لوگ کرایے پر میسر آہی جاتے ہیں۔ “ شعبے مطلب…؟ قدسیہ کا اگلا سوال تھا۔ میڈیا والے، سیاست دان، فوجی، حج، پولیس والے، خواتین کے حقوق کی جنگ لڑنے والیاں اور مولوی ! مولوی بھی ! قدسیہ نے حیرت سے کہا۔ اصل مولوی انتہائی غربت کے باوجود پیسوں پر نہیں بکتا۔ ہم کچھ جعلی مولوی دین کی سر بلندی کے نام پر خرید لیتے ہیں۔ تیمور نے بتایا۔ دین کی سر بلندی … ؟ قدسیہ کے منہ سے نکلا۔ ہم پاکستان میں محمد علی دی کہ ہم کے لائے ہوئے دین کو فرقے کی شکل دینے میں کامیاب ہو گئے ہیں۔ مولوی، علامہ، پیر اپنے فرقے کو ہی اصل دین سمجھ بیٹھا ہے۔“ تم کتنے آرام سے سب کچھ اگلتے جارہے ہو ! قدسیہ بڑے تحمل سے تیمور کی بات کاٹتے ہوئے بولی۔ جواب میں تیمور نے آنکھیں بند کرتے ہوئے بڑے ادب کے ساتھ قرآن پاک کی ایک آیت پڑھی۔ قدسیہ نے اس کی طرف سوالیہ نظروں سے دیکھا تو وہ آنکھیں کھولتے ہوئے بولا۔ اللہ کی رسی کو مضبوطی سے تھام لو اور تفرقے میں نہ پڑو۔ جو قوم قرآن پڑھ کر بھی نہ جاگ سکی۔ وہ میرے اعتراف سے کیا جاگے گی … ! تیمور کے لہجے میں طنز تھا۔ قدسیہ سوچ میں پڑ گئی۔ تیمور غور سے اُسے دیکھتے ہوئے کہنے لگا۔ ”تم اپنے سینئر ز سے سوالات کی لسٹ لے آتیں تو ہم دونوں کا وقت بچ جاتا۔“ وقت تو تمہارا ختم ہو گیا ہے۔ قدسیہ نے سنجیدگی سے بتایا۔ ارے نہیں میں تو اپنے وقت سے دس سال زیادہ جی چکاہوں۔“ تیمور نے فاتحانہ مسکراہٹ کے ساتھ بتایا۔ مطلب….؟ مطلب یہ 1985 میں پاکستان میں پچیس سالہ منصوبے کے تحت داخل ہوا تھا۔“ کہاں سے آئے تھے تم اور کیسا منصوبہ ؟ قدسیہ نے فٹ سے دو سوال ایک ساتھ پوچھ لیے۔ میں ایک یہودی ہوں۔ میری عمر اٹھارہ سال تھی جب میں مصر گیا۔ وہاں ، جامعہ الازہر میں پڑھتار ہا پھر وہاں سے غیر قانونی طور پر اسرائیل چلا گیا، پانچ سال ٹرینگ لی۔ وہاں سے مصر واپس آیا اور مصر سے ایران … وہاں میں نے ایک مدرسے میں داخلہ لے لیا۔ وہاں سے فارغ ہوا تو پھر کئی اور اسلامی ممالک کی خاک چھانی اور پھر پاکستان پہنچ گیا۔ یہاں میرے جیسوں کے لیے حالات بڑے ساز گار تھے۔ میں نے مذہب کا لبادہ اوڑھ کر دس سال فرقہ بندی کی آگ کو خوب بھڑ کا یا، پھر کراچی سے جہلم چلا گیا۔ وہاں بھی میں نے یہی کام کیا اور کامیابیاں میرے قدم چومتی رہیں، یہاں تک کہ میں ایک مخصوص حلقے میں اسرائیل کے لئے نرم گوشہ پیدا کرنے میں کامیاب ہو گیا۔ میں سالہ مشقت کے بعد میں نے سوچا اب تھوڑی اپنی خدمت بھی کروانی چاہیے ، سو ملتان جاکر پیر بن گیا اور دس سال بیری کے خوب مزے لوٹے۔ اور پچھلے پانچ سال تمہارے سامنے ہی ہیں۔“ تیمور کے چپ ہوتے ہی قدسیہ نے فٹ سے کہا۔ ” اور پھر لاہور میں تم مذہبی اسکالر بن گئے… ”مذہبی اسکالر بننے کا میر ا فیصلہ غلط تھا۔ “ تیمور نے مزے سے بتایا۔ اپنی زندگی کے پینتیس سال پاکستان میں برباد کر دیے تم نے …! قدسیہ نے حقارت سے کہا۔ کافر کے لیے اُس کا کفر ، مسلمان کے لیے اس کا دین اور میرے لیے میری قوم … میں نے اپنی قوم کو دنیا میں مقام دلانے کی کوشش کی ہے۔ تیمور نے بڑے فخر سے بتایا۔ تمہاری دکان سے جین دو لوگوں کی لاشیں ملی ہیں وہ تمہارے ساتھی تھے کیا ..؟ وہ مہرے تھے ، ساتھی نہیں ؟“ تیمور نے معنی خیز مسکراہٹ کے ساتھ کہا۔ ”مہرے اور ساتھی میں کیا فرق ہوتا ہے .. قدسیہ نے بھولی صورت کے ساتھ پوچھا۔ تیمور مسکراتے ہوئے کہنے لگا۔ ” پھر وہی طریقہ واردات خیر ، بتادیتا ہوں۔ ساتھی اپنی قوم کے ہوتے ہیں اور مہرے دوسری قوم سے۔ میری قوم کے لوگ کسی کے مہرے نہیں بنتے۔ ہمارے ہاتھوں میں تو ساری قوموں کی ڈوریاں ہیں۔ ہم تو سب کو کٹھ پتلیوں کی طرح نچار ہے ہیں۔ “ عیسی نگری اور رحمن پورہ میں فسادات کیسے کروائے قدسیہ نے اس کی بات کاٹتے ہوئے سوال کیا۔ پیسے کے زور پر تمہیں یاد ہوں گے وہ دو آدمی جو اس دن دودھ ختم ہونے کے بعد چائے پینے آئے تھے۔ “ قدسیہ نے اپنے ذہن پر زور دیا پھر بولی۔ ” جنہیں تم نے کہا تھا کہ دودھ ختم ہو گیا ہے… ”ہاں وہی تیمور نے کہا۔ رومائی گاڈ “ قدسیہ نے اپنا سر پکڑ لیا تھا۔ بیٹی ! اب جلی ہوئی لاشیں تو زندہ ہونے سے رہیں۔“ مت کہو مجھے بیٹی ! قدسیہ میز پر ہاتھ مارتے ہوئے چلائی۔ تیمور سفاکی سے قہقہے لگانے لگا۔ قدسیہ نے اُسے کھا جانے والی نظروں کے ساتھ دیکھا پھر غصے سے بولی۔ ”پھر کیا ہوا تھا؟ ایسے نہیں… ایسے میں کچھ نہیں بتائوں گا۔ تیمور نے کمینی مسکراہٹ چہرے پر لاتے ہوئے کہا۔ قدسیہ نے ایک بھر پور ایک ٹھنڈی سانس لی پھر اپنے اوسان کو قابو میں کرتے ہوئے اگلا سوال کیا۔ ” وہ دو آدمی کون تھے ؟ پاکستانی ہی تھے۔ ایک مسلمان اور دوسرا کسی دوسرے مذہب کا، دونوں بے روزگار تھے۔ ایک کو میں نے لاکھوں روپے عیسی نگری میں قرآن پاک کی بے حرمتی کے لیے دیئے تھے اور دوسرے کو اُس بے حرمتی کے بعد عیسی نگری میں آگ لگوانے کے لیے۔ جب انہوں نے یہ کام کر دیا تو وہ دونوں میری دکان پر آئے۔ میں نے انہیں اپنی انگو ٹھی اور پشاور کا پتا دیتے ہوئے کہا کہ تم دونوں یہاں آرام سے سو جائو۔ کل صبح دکان کو تالا لگادینا۔ کوئی میرا کوئی پوچھے تو بتا دینا کہ پشاور گئے ہیں۔ پندرہ بیس دن بعد مجھے اس پتے پر آکر ملنا۔ انگوٹھی دکھانے پر ہی میرے ساتھ ملاقات ہو سکتی ہے ، اس لیے اسے سنبھال لو۔ ایک نے اسی وقت میری دی ہوئی انگوٹھی پہن لی۔ میں دکان سے باہر نکلا، سڑک کے اُس پار عیسی نگری میں آگ لگی ہوئی تھی۔ میں نے ارد گرد کا جائزہ لیا۔ سب اسی طرف بھاگ رہے تھے۔ میں نے موقع پا کر دکان والی مارکیٹ کو بھی آگ لگادی۔ میں آگ لگا کر وہاں سے کھسکنے ہی لگا تھا کہ ملنگ نے مجھے دبوچ لیا۔ دبوچتے ہی اس نے مجھے بے ہوش کر دیا، ہوش آیا تو میں یہاں تھا۔ “ میں نے ملنگ کو تم پر نظر رکھنے کے لیے ہی وہاں بٹھایا تھا۔ قدسیہ نے آگاہ کیا۔ ”ملنگ پر تو مجھے پہلے ہی دن سے شک تھا لیکن تم پر نہیں . جب تم نے ملنگ کو پھل خرید کر دیے تب مجھے یقین ہو گیا تھا کہ اب مجھے یہاں سے نکل سے نکل جانا چاہیے ۔ مہینور بے پر کام کر رہا تھا، اُسے پورا کرنے کے لیے میں نے اپنے مہروں کو فون کر دیا۔“ پشاور جا کر تم کیا کرنا چاہتے تھے قدسیہ نے ٹٹولتی نظروں کے ساتھ پوچھا۔ تیمور مسکرادیا، پھر لمحہ بھر سوچنے کے بعد بولا۔ ”جو کام ادھورے رہ جائیں اُن کا ذکر نہیں کرتے ۔ “ پشاور میں تمہارے ساتھی کون ہیں ؟“ قدسیہ نے اگلا سوال پوچھا۔ تیمور پورے چہرے کے ساتھ مسکرایا پھر گویا ہوا۔ ”میں نے پہلے بھی بتایا ہے ، ساتھی تو اپنے ہوتے ہیں۔ میری قوم انمول ہے۔ مول تو ہم دوسری قوموں کا لگاتے ہیں۔ ان چھوٹے موٹے کاموں کے لیے ہم اپنے ساتھی ساتھ نہیں لاتے ، یہ تو مہروں کا کام ہے۔ تم بھی تو مہرہ ہی ہو… ! قدسیہ نے سیکھے لہجے میں بتایا۔ تیمور کھل کھلا کر ہنسنے لگا، پھر بڑے تفاخر سے بولا۔ ”ساری زندگی حکم دیے ہیں میں نے … جس دن اسرائیل سے ٹریننگ لے کر نکلا تھا، اس کے بعد کبھی اُن سے رابطہ نہیں رکھا۔ قدسیہ یہ سننے کے بعد سوچنے لگی۔ ”سوال ختم ہو گئے کیا..؟ تیمور نے طنزیہ لہجے میں پوچھا۔ بھی شروع ہی کہاں ہوئے ہیں۔ “ قدسیہ نے سنجیدگی سے بتایا۔ جو میں نے جواب دیے وہ ؟ تیمور نے قدر تیمور نے قدرے خفگی سے کہا۔ اس بار قدسیہ نے ہلکا سا قہقہہ لگا یا پھر بولی۔ وہ سوال تو میں نے ناول لکھنے کے لیے پوچھے تھے۔ “ قوموں کو عروج مجھ جیسے جانثاروں کی وجہ سے ملتا ہے، تمہارے جیسے مصنفین کی وجہ سے نہیں۔“ تیمور نے بڑے متکبرانہ انداز میں کہا۔ جانثاروں کی تاریخ کون لکھتا ہے ..؟ قدسیہ کے پوچھنے پر تیمور نے چونک کر اس کی طرف دیکھا قدسیہ بڑے انداز سے اپنی گردن کو ملکی سے جنبش دیتے ہوئے کہنے لگی۔ ”ہم ہاتھی کو چیونٹی اور چیونٹی کو ہا تھی لکھ دیں تو وہ تاریخ بن ہا جاتی ہے۔“ کیا اب مجھے پر کہانی لکھو گی ؟ تیمور نے جلدی سے پوچھا۔ بھی تمہاری کہانی مکمل ہی کب ہوئی ہے۔ “ قدسیہ نے بڑی سنجیدگی سے بتایا۔ کیا مطلب ….؟ تیمور کو تھوڑی فکر لاحق ہوئی۔ اب تک تمہاری زندگی میں چین ہی چین تھا، بے چینی تو اب شروع ہو گی۔ کہانی شروع کرنا آسان ہے اور ختم کرنا مشکل اگر کہانی کار کی اپنی کہانی ہی ختم نہ ہو جائے تو وہ کبھی نہ کبھی کہانی ختم کرہی لیتا ہے۔ تم تو وہ بھی نہیں کر سکتے- کیا کہانی کہانی لگارکھی ہے ..؟ تیمور نے بوکھلائے ہوئے انداز میں کہا۔ قدسیہ کے ہونٹوں پر فاتحانہ مسکراہٹ دیکھ کر تیمور چڑتے ہوئے بولا۔ ”اب میں تمہارے کسی سوال کا جواب نہیں دوں گا۔“ ٹھیک ہے ، پھر میں چلتی ہوں۔“ جیسے ہی قدسیہ نے یہ کہا تیمور نے خوف زدہ ہوتے ہوئے فٹ سے کہا۔ ” کو “ بولو! تمہیں مجھ پر شک کیسے ہوا؟“ پاکستان میں شادیاں کتنی کیں تم نے ؟ قدسیہ نے جواب دینے کی بجائے سوال پوچھ لیا۔ سات تیمور نے فوراً بتایا۔ اور بچے کتنے ہیں ..؟ 
و نہیں دس، پتا نہیں کتنے ہیں.“ کیا مطلب …؟ قدسیہ کے سوال پر تیمور نے دھیان ہی نہیں دیا۔ وہ ماضی میں کھویا ہوا تھا۔ قدسیہ نے اپنی بات پر زور دیتے ہوئے کہا۔ ” بھی اپنے بچوں کے بارے میں سوچا ہے تم نے ؟ جیسے ہی قدسیہ نے یہ سوال کیا، تیمور کا سارا خوف دور ہو گیا۔ وہ گھنٹہ بھر پہلے والا تیمور بن گیا، اعتماد سے بھر پور ۔ اُسی اعتماد سے کہنے لگا۔ ”میرے بچوں کے بارے میں تم سوچو… وہ ہیں تو پاکستانی، مگر اُن کی رگوں میں ایک یہودی کا خون ہے- قدسیہ یہ سنتے ہی کرسی سے کھڑی ہو گئی۔ تیمور نے فاتحانہ انداز میں کہا۔ ”میرے سوال کا جواب تو دیتی جاؤ- جواب ! قدسیہ نے تیمور سے نظریں ملاتے ہوئے کہا پھر میز پر دونوں ہاتھ رکھتے ہوئے تیمور کے قریب ہو کر بولی۔ ” تمہارے پاس پاکستان سے متعلق میرے ہر سوال کا جواب ہوتا تھا۔ “ تیمور نے آنکھیں بند کرتے ہوئے سوچا پھر فلک شگاف قہقہہ لگایا۔ اس کی آواز سے کمرہ گونج اٹھا۔ وہ پوری گھن گرج کے ساتھ کہنے لگا۔ تم پاکستانی ڈرو اس وقت سے ، جب میرے بچے اس ملک کی اینٹ سے اینٹ بجادیں گے۔“ قدسیہ بھی ہلکا سا قہقہہ لگاتے ہوئے بولی۔ ” تیمور صاحب ! میں آہٹ ہوں ، دھماکہ تو ابھی باقی ہے۔“ قدسیہ نے شیشے کی طرف خود کو دیکھتے ہوئے کہا۔ ”سر ! اس کو دھما کے والوں کا ذراٹریلر تو دکھائیں۔“ سامنے دیوار پرلگی ہوئی ایک ایل سی ڈی پر ڈھائی منٹ کا خاموش ٹریلر دیکھنے کے بعد تیمور کی کرسی کے نیچے فرش گیلا ہو گیا۔ قدسیہ نے فرش پر نظر ڈالی اور وہاں سے چل دی۔ خود کار دروازہ کھل گیا تو وہ بیٹی اور بڑے معنی خیز انداز میں بولی۔ ”پتا ہے تم نے پاکستان میں پینتیس سال کیوں نکال لیے ؟ کیونکہ تم نے مذہبی چولا پہن رکھا تھا۔ ایک بار تم نے ہی کہا تھا نہ ہی چولا پہننے والوں سے ، برہنہ طوائف زیادہ بہتر ہے۔“ تیمور کا رنگ فق ہو چکا تھا اور لمحہ بہ لمحہ اس کے پیروں سے جان نکلتی جارہی تھی۔ اردو کہانیاں خواتین ڈائجسٹ خواتین ڈائجسٹ کہانیاں آن لائن"
Sacha Fankar | Part1 | UrduZone,"اسے سمیعہ رحیم کا کام دیکھنے میں مزا آتا تھا بلکہ یوں کہنا چاہیے کہ سمیعہ رحیم کو کام کرتے دیکھ کر اسے ایک عجیب سے لطف کا احساس ہو تا تھا۔ وہ پچھلے پانچ سال سے اس پیپٹ ورکشاپ (پتلی گھر) سے وابستہ تھا اور اس کے سامنے کئی لوگ یہاں کام کر کے یا سیکھ کر جا چکے تھے۔ کئی ایسے بھی تھے جو اس سے پہلے یا اس کے ساتھ ہی یہاں آئے تھے اور تاحال کام کر رہے تھے مگر یہ اتفاق کی بات تھی کہ سمیعہ رحیم سے پہلے اس نے کسی کے کام میں اتنی دلچسپی نہیں لی تھی۔ سمیعہ رحیم کو کام کرتے دیکھ کر احساس ہوتا تھا جیسے اس کے ہاتھ بنے ہی اس کام کے لیے تھے۔ وہ سٹرنگ, راڈ اور بینڈ سب ہی قسم کی کٹھ پتلیاں بناتی تھی اور اس مشاقی سے بناتی تھی کہ دیکھنے والے کو ان کی بناوٹ میں کبھی کوئی جھول نظر نہیں آتا تھا۔ اسے صرف ایک بار کہانی کی تھیم اور کردار کی تفصیل بتانے کی ضرورت پڑتی تھی اور باقی کا کام وہ خود کرتی تھی۔ سمیعہ رحیم کے کام میں دلچسپی کی وجہ یہ بھی تھی کہ اس نے کسی آرٹ کالج اکیڈمی یا ادارے سے تربیت نہیں لی تھی اس کے پاس گریجویشن کی ڈگری تھی اور وہ بھی عام سے مضامین کے ساتھ جبکہ اسی ورکشاپ میں کام کرنے والے کئی اور لوگ نامور اداروں سے اعلا ڈگریاں اور اسناد لے کر آئے ہوئے تھے خود سعد کے پاس آرٹ اینڈ کرافٹس کے کئی تربیتی کورسز کی اسناد تھیں جن میں سے کچھ اس نے بیرون ملک اداروں سے حاصل کی تھیں مگر ایک عام اور سادہ تعلیم کے ساتھ آنے والی یہ لڑکی سب پر سبقت لے گئی تھی۔ میں ضرورت مندوں کی کیٹگری میں آتی ہوں۔ ایک دن سمیعہ نے اسے بتایا تھا نوشیرواں ایک نیک دل انسان ہیں ، جو کام کی تلاش میں آنے والوں کو کیٹگرائز کرتے ہیں ، سیکھنے والے تجربہ حاصل کرنے والے اور ماہر ۔ چوتھی کیٹگری ضرورت مندوں کی ہے ، میں نے جب اپلائی کیا تو میرے تعارف پر ضرورت مند کا ٹیک لگا کر ایچ آر کے پاس بھجوایا گیا تھا۔ اس نے سادہ سے انداز میں بتایا تھا۔ خیریت۔ سعد نے چونکے بغیر کہا۔ ضرورت مندی کیسی؟ روزی روٹی کے مسائل اور کیا۔ وہ بے نیازی سے بولی- میں نے نوشیرواں سے کہا میرے پاس نہ اعلا ڈگری ہے نہ اونچے الفاظ، میرا تعلیمی پس منظر بھی عام سا ہے ، میں کوئی زیادہ اچھی طالبہ نہیں رہی کبھی بھی۔ اگرچہ مجھے آوٹ سٹینڈنگ کہلانے کا شوق تھا؟ مگر میرے امتحان کی رپورٹس پر ہمیشہ ایوریج ہی لکھا ہوا ملتا تھا۔ میں نے انہیں یہ بھی بتایا کہ میں نے کسی آرٹ اینڈ کرافٹ کے ادارے کی شکل بھی نہیں دیکھی ، میں نے اس سے پہلے کہیں کام بھی نہ نہیں کیا مجھے میں آپ کو کوئی پروفیشنل اپروچ بھی نظر نہیں آئے گی ، مگر مجھے یہ کام آتا ہے۔ آپ مجھے چند روز آزما کردیکھ لیں ، اگرکام ٹھیک ہوا تو ٹھیک ہے ورنہ خدا حافظ کہہ دیجیے گا۔ پھر سعد کے لہجے میں لمحہ بھر کو تجسس ابھرا۔ پھر پتا نہیں کیوں اور کیسے نوشیرواں کے دل میں رحم کے جذبات امڈے اور انہوں نے پوچھا ، متوقع تنخواہ کیا ہے تمہاری؟ میں نے کہا شروع میں تو بھلے آنے جانے کا کرایہ دے دیجئے گا۔ وہ بولے نہیں ہم اتنے بھی برے نہیں- انہوں نے میری غلطیوں سے بھر پور سی وی پر ضرورت مند کا ٹیک لگایا اور حمید صاحب کے پاس بھیج دیا۔ تمہیں دکھ نہیں ہوا “ضرورت مند” کے الفاظ دیکھ کر ؟ سعد نے دانستہ پوچھا- دکھ کیسا ؟ وہ اون کے نیلے گولے کے دھاگے کو انگلی پر لپیٹتے ہوئے بولی۔ میں تو پتا نہیں کہاں کہاں جوتیاں چٹخانے کے بعد یونہی ادھر آنکلی تھی۔ میری . قسمت مجھ پر مہربان ہوئی جو نوشیرواں مجھے بیرونی دروازے پر مل گئے ورنہ میری ان تک رسائی کہاں ممکن تھی ۔ اس کے لہجے سے قناعت اور شکر گزاری ٹپک رہی تھی۔ انہوں نے وہیں کھڑے کھڑے تمہاری بات سن لی سعد کو اس کی داستان سننے میں مزا آنے لگا تھا۔ لو میں بتا رہی ہوں نا اللہ مجھ پر مہربان تھا اس رو، اس نے انگلی پر لپٹے اون کو گول ناک کی شکل دیتے ہوئے کہا- اور اگر اللہ مہربان نہ ہوتا تو تم کہاں ہو تیں آج ؟ سعد نے مذاق سے اس کی طرف دیکھا۔ میں جس علاقے میں رہتی ہوں وہاں۔ اس نے اون کے بل دیے لمبے دھاگوں کو قینچی سے کٹ لگانا شروع کرتے ہوئے کہا ، وہاں زیادہ تر لوگ فٹبال سی کر روزی کماتے ہیں وہاں کوڑا کرکٹ کے ڈھیروں پر تمہیں فٹ بال سینے کے دھاگوں اور چمڑے کے چھوٹے ٹکڑوں کے انبار نظر آئیں گے، میں ان کو جمع کر رہی ہوتی ۔۔ ارے واہ ! سعد کو حیرت ہوئی۔ ان چیزوں کو جمع کر کے تم کیا کرتیں ؟؟ ان ہی چیزوں کو جمع کرکے تو ہم اب تک رزق کماتے آئے ہیں۔ سمیعہ نے پرسکون لہجے میں کہا ان ہی سے تو ہمارے ہاتھوں میں ہنر اترا ہے ان ہی پر مشق کر کر کے تو ہم نے دھاگوں، کترنوں اور اون کے ٹکڑوں کو شکل دینا سیکھی ہے۔ ہم ! سعد نے اس کے سارے جملے میں سے سوال کرنے کے لیے اسی لفظ کو چنا۔ ہاں ہم ۔ وہ آہستہ آواز میں بولی میں اور میری اماں۔ پیٹ کی بھوک انسان کو برائی پر بھی مجبور کر سکتی ہے اور جس کو اس پر مجبور نہیں کر سکتی وہ خود کشی پر بھی مائل ہو سکتا ہے۔ ٹی وی کے کسی چینل پر ہونے والے مذاکرے کا کوئی شریک کہہ رہا تھا۔ برائی کی طرف مائل ہو یا خود کشی کی طرف راستے تو گناہ کے ہیں۔ خشخشی داڑھی والے ایک مولانا نے فوری فتویٰ صادر کیا۔ مگر سوچنے کی بات تو یہ ہے کہ وہ عوامل کیا ہیں جو عام انسان کو برائی یا خود کشی کی طرف مائل کر رہے ہیں مذاکرے ، مباحثے، گفتگو سب اس ایک نکتے پر ہونا چاہیے جناب اپنے اپنے پرآسائش ڈرائنگ رومز، ان یخ بسته مباحثہ رومز میں بیٹھ کر جو بات کی جاتی ہے۔ نقلی ہوتی ہے غیر حقیقی ہوتی ہے۔ ان لوگوں کی زندگیوں کا قریب سے مشاہدہ ان کے دکھوں کو محسوس کرنے والا دل ان کے حقوق کی پامالی کے خلاف اندر سے اٹھائی جانے والی آواز ان سب کا فقدان ہے- ہمارے ہاں جب ہی تو غریب کے مسائل بڑھتے جا رہے ہیں ۔ معاشرے میں بے انصافی ، ظلم و ستم ، معاشی ناہمواری برائی خود کشیاں۔ کوئی تیسرا شریک ایک ایک لفظ چبا چبا کر ادا کر رہا تھا- ان سب عوامل پر جن کی آپ صاحبان نے نشاندہی کی ہے ہم تفصیلی بات کریں گے مگر ابھی وقت ہوا ہے بریک کا ہم بریک لیتے ہیں۔ بریک کے بعد ملتے ہیں- سوٹ اور ٹائی پہنے مدبرسی شکل کے میزبان نے اپنے مہمان کی بات کاٹتے ہوئے کہا- بند کراسے۔ اماں نے سمیعہ کے ہاتھ سے ٹی وی کا ریموٹ کنٹرول پکڑ کر آف کا بٹن دبا دیا۔ میں سب جانتی ہوں ان کمینوں کو یہ یہاں پراس قسم کی گفتگو کرنے کے بھی پیسے لیتے ہیں۔ کم بخت شرفاء کہلاتے ہیں اور شہرت بھی کما لیتے ہیں۔ ماں! سمیعہ نے اماں کو غور سے دیکھا۔ اس نے بالوں میں مہندی لگائی ہوئی تھی ہاتھ میں موچنا جس سے بھنوؤں کے بال اکھیڑے جا رہے تھے’ ہونٹوں پر مسی کے آثار نظر آرہے تھے’ کانوں کی لوؤں پر کئی قسم کے چھوٹے بڑے ٹاپس سجے تھے۔ ہاتھوں پیروں کے ناخنوں پر مہندی کا گاڑھا سرخ رنگ چڑھا ہوا تھا۔ لاجونتی نوٹنکی اس کے ذہن سے دو لفظ ٹکراے۔ ہمارے ماں باپ ہمیں اللہ کی طرف سے قسمت سے ملتے ہیں وہ جیسے ہوتے ہیں۔ ان کے ویسے ہونے یا ان کو بدل لینے پر ہمارا اختیار نہیں ہوتا۔ ہمیں انہیں ویسے ہی قبول کرنا پڑتا ہے جیسے وہ ہمیں ملتے ہیں اس کو کبھی کے پڑھے الفاظ یاد آئے۔ نوٹنکی کی شہزادی لاجونتی۔ وہ اپنی ماں کے اس تعارف سے بچپن سے واقف تھی، پہلے وہ سوچا کرتی تھی کہ وقت کے ساتھ انسانوں کے مزاجوں میں تبدیلیاں آجاتی ہیں، اسے اماں کے اس تعارف پر کبھی بھی دل میں پسندیدگی کے جذبات امنڈتے محسوس نہیں ہوئے تھے ، نہ ہی اماں کا حلیہ اسے کبھی پسند آیا تھا مگر وہ ہمیشہ وقت اور عمر کے ساتھ مزاج میں در آنے والی تبدیلی کی بھی منتظر رہی تھی۔ اس کا بچپن گزرا لڑکپن آیا اور پھر نوجوانی کے بعد وہ جوانی کی چوکھٹ پر بھی آن کھڑی ہوئی ، مگر اماں کا حلیہ اور انداز وہی کا وہی رہا نہ بڑھتی عمر اسے بدل پائی نہ گزرتا وقت رتی بھر تبدیلی لا سکا۔ نوٹنکی کی شہزادی لاجونتی سدا بہار اور جوان رہنے کے شوق میں بدمذاقی کا ایک چلتا پھرتا نمونہ نظر آنے لگی تھی۔ اس نے اماں کے بڑے بڑے پھولوں والے سرخ لان کے سوٹ پر نظر دوڑائی اور پھر اس کی نظر اس کے پیروں پر پڑی جو سستی پلاسٹک کی سرخ چپلوں میں مقید تھے۔ ارے میں کیا اماں کی شخصیت کا شدید ردعمل ہوں۔ اس نے دیوار پر لگے آئینے میں خود کو دیکھا۔ کبھی کبھی مجھے اپنا آپ ماں کی عمر کا اور ماں کا وجود اپنی عمرکا سا لگتا ہے۔ میں نے اس دنیا میں عمر گزاری ہے پتر جی۔ اب اماں چنے چاٹ کی پلیٹ پر ہاتھ صاف کرتے کہہ رہی تھی سمیعہ نے چونک کر اپنا دھیان اس کی طرف کیا۔ میں اس وقت سے فیلڈ میں ہوں جب یہ رنگ برنگے نام نہیں ہوتے تھے۔ پرفارمنگ آرٹ، سنجیدہ تھیٹر، لچر تھیٹر، پتلی ورک شاپ، صوتی آرٹ ، بصری آرٹ اے ہٹاؤ کمبخت۔ اس نے ہاتھ سے پلیٹ پر بھنکتی مکھیوں کو ہٹاتے ہوئے کہا۔ سارے فن گڈمڈ تھے خلیفہ بشیر کی نوٹنکی میں کیا کیا نہیں پیش کیا گیا۔ آئے ہائے ہائے۔ اس نے آنکھیں موند کر کچھ یاد کیا اور مزا لیتے ہوئے کہا۔ لاہور شہر کے بڑے بڑے فنکار بھی مشق کی خاطر خلیفے کہ پاس آتے تھے۔ یہ جو اب سیکھتے ہیں بڑے بڑے کالجوں اور اکیڈمیوں میں اس وقت خلیفہ سکھاتا تھا- لوگوں کو یہ جسے کہتے ہیں چہرے کے تاثرات اور آواز کا اتار چڑھاؤ اور ٹائمنگ یہ سب سکھاتا تھے خلیفہ- انٹری کب دینی ہیں اگزٹ کب کرنا ہے، بری سختی ہوتی تھی- ۔ ایک ایک لمحے کا حساب رکھ کر کام کراتا تھا -اور جو چڑھ گیا غصّہ خلیفے کو تو تیری خیر نہیں۔ اس نے قہقہہ لگا کر زانوں پر ہاتھ مارا- مجھے کہتا تھا لے پترلاجونتی تو تو ہو گئی ہے پرفیکٹ میری سوٹیاں کھا کھا کر پر ان سوروں کا کیا کروں جو نہ سیکھتے ہیں نہ مار کا اثر لیتے ہیں اور ان ٹیلی ویژن والوں کو دیکھو ان کو لے لیتے ہیں ہاتھوں ہاتھ ۔ یہ سن کر کہ خلیفے بشیر کے شگر در شاگرد ہیں۔ قسم اللہ پاک کی ۔ جب ان کی آوازوں کے جھول سنتا ہوں اور شکلوں کے چبھ دیکھتا ہوں، آٹھ والے ڈرامے میں تو بس نہیں چلتا کہ کس کس کے چپیڑیں ماروں دس گنوں ایک بھی نہ- سمعیہ یہ گفتگو کئی سالوں سے سنتی آری تھی جن لوگوں کے بارے میں اماں بتاتی تھی کہ بشیر کے شاگرد رہ چکے تھے اور جن کو رکھ رکھ کے چپیڑیں مارنے کو اس کا دل چاہتا تھا۔ اب ملک کے نامور سینئر آرٹیسٹ تھے۔ پہلے جب بہت سے پروڈکشن ہاؤسز نہیں کھلے تھے اور اتنے زیادہ چینلز بھی نہیں تھے۔ پی ٹی وی کے ہر دوسرے ڈرامے میں وہ نظر آتے تھے اور اب جب چینلز اور ڈراموں کی بھرمار تھی۔ ہر چینلپر ووہی چہرے سجے رہتے تھے اور اہاں جو خلیفے کی سوٹیاں کھا کھا کر پرفیکٹ ہو چکی تھی اس کا وقت سستے تھیٹر ڈراموں میلوں ٹھیلوں میں لگنے والی نوٹنکیوں اور سرکس میں ہونے والے فضول رقصوں میں گزرتا تھا۔ وہ اتنی پرفیکٹ تھی کہ معمولی سائیڈ رولز پر بھی سمجھوتے کر لیتی تھی اور بڑے شوق سے انہیں ادا بھی کرلیتی تھی اور جو شاہنور اسٹوڈیوز کے قصّے سناتے نہیں تھکتی تھی، سمعیہ نے کبھی نہیں دیکھا تھا کے ان اسٹوڈیوز کے قریب بھی کوئی اسے پھٹکنے دیتا۔ میری ماں پرچھائیوں کی دنیا میں رہتی ہے۔ آب وہ اس نتیجہ پر پہونچ گئی تھی- پہلے جو اس کی خواہشات تھیں۔ اب وہ پرچھائیاں بن گئی ہیں اور وہ ان میں رہتی، خوش ہوتی اور مزے لیتی ہے۔ اسے اس سے باہر نکلنا اس کے ساتھ زیادتی ہوگی۔ جب بھی ان سارے کاموں سے اماں کو فرصت ملتی تو وہ محلے سے باہر کھلے میدان کے کچرے کے ڈھیر سے چمڑے کے چھوٹے ٹکڑے ، دھاگے اور کپڑے کی دھجیاں چنتی رہتی۔ ان چیزوں کو گھر لے جا کر ترتیب سے رکھتی- ۔ ان پر بھی جمی مٹی جھاڑتی اور پھر اپنے ہاتھوں کے ہنر سے ان کو نئی شکلیں دینے میں مصروف ہو جاتی۔ یہ وہ واحد مشغلہ تھا جس میں سمعیہ نے ہمیشہ دلچسپی لی- پہلے پہل اماں ان چیزوں سے کھیلنے کے لیے گڑیا بنا کر دیا کرتی تھی۔ پھر ان معمولی اور بے کار چیزوں نے کچھ اور شکلوں کا روپ دھارنا شروع کر دیا۔ بطخ، طولا، بلا ، چھوٹی سی لڑکی، بڑھیا، بابا، چڑیا، سمعیہ کی دلچسپی اور بھر گئی- یہ بولتے نہیں ہیں اماں ؟ وہ شوق سے پوچھتی۔ بول سکتے ہیں کیوں نہیں بولتے۔ اماں نے ان چیزوں کو دستانوں کی شکل میں بنانا شروع کر دیا پھر ہاتھ پر چڑھا کر وہ مختلف آوازیں نکال کر ان بے جان دستانوں میں آواز ڈالتی۔ یہ کھیل سمعیہ کا پسندیدہ کھیل بن گیا۔ اس کا موڈ اچھا ہوتا تو وہ ان شکلوں کو پتلی ڈوریوں یا تاروں سے جوڑ دیتی جن کو ہلانے سے یہ خدو خال حرکت میں آجاتے اور ایک نیا تماشا شروع ہو جاتا۔ سمعیہ کی خوشی کی کوئی انتہا نہ رہتی۔ خلیفہ بشیر کی ہونہار شاگرد نے اس کام میں بالآخر مہارت حاصل کرلی تھی جو خلیفہ بشیر نے اسے بھی سکھایا ہی نہیں تھا۔ شہزادی اور مینڈک، کیا کہانی ہے یار مگر اس کو پتلی کہانی میں تبدیل کرنا ذرا ٹیڑھا کام ہے۔ سعد نے سمیعہ کو بتایا تھا- کیوں ؟ سمیعہ نے سوالیہ نظروں سے اسے دیکھا۔ سمعیہ کی سمجھ میں نہیں آئے گی یہ بات۔ انجیلا ابراہیم نے اس گفتگو میں شامل ہوتے ہوئے کہا تھا ۔ انجیلا ورکشاپ کی سب سے زیادہ پڑھی لکھی آرٹسٹ تھی ۔ Mimicing (نقالی) اور ڈائیلاگ ڈلیوری میں اسے کمال حاصل تھا۔ سمیعہ دیسی کہانیوں کے دیسی کردار بنانے کے علاوہ کوئی اور کام نہیں جانتی۔ انجیلا کا سمیعہ کے ساتھ رویہ ایسا ہی ہو تا تھا جیسا ترقی یافتہ ملکوں کا غیر ترقی یافتہ ملکوں کے ساتھ۔- کہانی کیا ہے ؟ سمیعہ نے انجیلا کی بات پر توجہ دیے بغیر قریب کھڑے سفیان سے پوچھا تھا۔ لیجنڈری فیری ٹیل۔ سفیان نے اس کی طرف مسکرا کر دیکھا تم نے کبھی پڑھی ہیں پریوں کی کہانیاں سمیعہ؟ اس کے چہرے پر ایسا تمسخرانہ تاثر تھا جیسے اس کو یقین ہو کہ سمیعہ نے کبھی بھی پریوں کی کہانیاں نہیں پڑھی ہوں گی۔ پریوں کی کہانیاں۔ سمیعہ نے زیر لب دہرایا۔ پڑھی نہیں ہیں مگر پریاں دیکھی ہیں۔ واؤ زبردست سفیان اور انجیلا کے منہ سے ایک ساتھ ہنسی چھوٹی- کہاں؟ چونگی اور سدھو کے اردگرد یا پھر باغبان پورہ کی فضاؤں میں ؟ کیا مطلب؟” سمیعہ نے ان کی طرف دیکھا اس کے انداز میں معصومیت تھی ،یقینا ان کی بات اس کی سمجھ میں نہیں آئی تھی۔ کینچی اسٹاپ پر یا پھر پکی ٹھٹی کی ہواؤں میں اڑتی پریاں۔ سفیان نے گردن اور دبا کر بازو دائیں بائیں پھیلاتے ہوئے کہا۔ میں سمجھی نہیں۔ سمعیہ نے سرہلایا۔ کسی ایسے ہی علاقے کی رہائیشی ہو گی نہ تم، تو پریاں بھی تو وہاں ہی نظر آتی ہوں گی تمھیں، انجیلا نے ناک سکوڑتے ہوئے کہا۔ ایسے علاقوں میں پریاں نہیں جہاز اکثر نظر آتے ہیں- سفیان نے تمسخر اڑانے کے سے انداز میں انجیلا کو بتایا، جہاز، یونو۔ اس نے نشہ بازوں کے سے انداز میں آنکھیں چڑھا کر لڑکھڑاتے ہوئے بتایا۔ کیا علاقے ہوں گے یہ بھی ۔ انجیلا نے انتہائی حقارت سے کہا اور جھرجھری لے کر ہال کے دوسرے کونے کی طرف چلی گئی۔ سمیعہ نے ایک نظر ہال میں موجود سب لوگوں پر ڈالی جن میں سے زیادہ تو زیر لب مسکرا رہے تھے اور پھر نظریں جھکا لیں۔ میں اس سب کے لیے معذرت خواہ ہوں ۔ اس روز لنچ بریک میں سعد نے سمیعہ کی ٹیبل پر بیٹھتے ہوئے کہا۔ تم کیوں ؟ اس نے اپنا لنچ باکس بیگ سے نکال کر میز پر رکھتے ہوئے جواب دیا ۔ تم نے تو کچھ نہیں کہا تھا- اس نے لنچ باکس کا ڈھکن کھولا۔ ڈبے کے اوپر والے حصے میں آلو کا کوئی خشک سالن تھا۔ مگر یہ غلط ہے ، بہت غلط ان لوگوں کے دماغ خراب ہیں۔ سعد کی خود سمجھ میں نہیں آرہا تھا کہ وہ یہ معذرت کیوں کر رہا تھا۔ ہونے دو کیا فرق پڑتا ہے۔ سمیعہ نے ڈبے کا نیچے والا حصہ کھولتے ہوئے کہا، جس میں ٹھنڈی سوکھی ہوئی دو روٹیاں رکھی تھیں۔ سعد کو اس کا سالن دیکھ کر خیال آیا وہ سب لنچ بریک میں سب وے ، یا پیزا ہٹ جانے کے عادی تھے۔ جا نہیں سکتے تھے تو کھانا ڈیلیور کروا لیتے تھے اور ایسے میں بہت سوں کا بچا ہوا یہاں کے گیٹ کیپر چیڑاسی اور صفائی کرنے والوں کے پیٹ میں جاتا تھا سب اچھا اور خوب کھاتے تھے۔ ایسے میں سمیعہ کا یہ گھریلو سا لنچ باکس اور عاجزانہ کھانا بہت مختلف لگ رہا تھا۔ اس پر کون سا محاورہ فٹ بیٹھتا ہے۔ اس نے یاد کرنے کی ناکام کوشش کی مگر اسے یاد نہیں آیا۔ کھاؤ گے ؟ سمعیہ نے کسی ہچکچاہٹ کے بغیر اسے دعوت دی۔ سعد نے ایک نظر آلو کے سالن پر ڈالی جس پر ٹھنڈا ہو جانے کی وجہ سے گھی کی ہلکی سی تہ جم گئی تھی اور وہ ٹھنڈی روٹیاں جن پر کالی چتیاں تھیں- شکریہ ، پلیز تم کھاؤ۔ اس کا جسم و ذہن جھرجھری کھانے ہی لگا تھا مگر اس نے خود کو قابو میں کر لیا۔ اچھا اس نے سادگی سے کہا اور ٹھنڈی روٹی کے چھوٹے لقمے توڑ کر سالن سے لگا کر کھانے لگی۔ میں تمہیں The princess and frog شہزادی اور مینڈک کی کہانی سنانا چاہ رہا تھا۔ سعد صبح والے واقعے کی تلافی کرنا چاہ رہا تھا- ہاں سناؤ ۔ اس نے بدستور کھانے کی طرف دھیان رکھتے ہوئے کہا۔ وہ اسے کہانی کی چھوٹی سے چھوٹی تفصیل بھی سناتا رہا اور وہ کھانے میں مصروف سنتی رہی۔ اس کی کہانی سمیعہ کے کھانے کے ساتھ ختم ہوئی۔ دونوں روٹیاں کھانے کے بعد اس نے میز پر دھرے ٹشو پیپرز کے ڈبے سے ایک ٹشو پیپر نکال کر ہاتھ صاف کیے اوردوسرے سے آنکھیں۔ مرچیں بہت تھیں۔ اس نے سعد کو بتایا۔ اور کھا تو ایسے رہی تھی جیسے بہت مزے کا کھانا ہو سعد کو حیرت ہوئی۔ وہ سوں سوں کرتی کا غذ کے گلاس میں پانی بھر لائی اور گھونٹ گھونٹ پینے لگی۔ ساتھ ساتھ وہ پنسل پکڑ کر سامنے رکھے کاغذ پر کچھ کام کر رہی تھی۔ مینڈک تو ایسا ہونا چاہے۔ پندرہ منٹ کے بعد اس نے وہ کافر سعد کے سامنے رکھا۔ ایک بے مثال پتلی کا خاکہ اس کے سامنے تھا۔ سعد حیرت زدہ رہ گیا۔ اماں! تمہاری سرکس کے لیے نکلی ہے۔ یہ چابی دے گئی ہے دروازے کی۔ گھر کے سامنے پہنچنے پر دروازے کو تالا لگا دیکھ کر سمعیہ کا سر چکرانے ہی لگا تھا کہ سامنے گھر کی کھڑکی کھول کر خالہ شمیم نے اسے سر نکال کراسے بتایا تھا۔ لکی والوں کا ہے یا پتہ نہیں قازقستانی والوں کا مجھے نہیں معلوم خالہ شمیم نے اپنے تمباکو والے دانت نکوستے ہوئے بتایا۔ لکی ہو یا ان لکی قازقستانی ہو یا جاپانی کیا فرق ہے۔ رزق آیا ہے یہ کہنا چاہیے۔ سمعیہ نے گہرا سانس لیا اور تالا کھولتے ہوئے اس عمارت پر نظر ڈالی جو کئی منزلہ ، شکستہ اور قریب الخاتمہ تھی، اس تنگ گلی کی اکثرعمارتیں ایسی ہی تھیں بلند و بالا تنگ و تاریک چھوٹے چھوٹے کئی مکانوں اور سینکڑوں نفوس کو خود میں سمائے ہوئے۔ یہ علاقے ، یہ گلیاں یہ بے شمار مکان اور ان میں بسنے والے ہزاروں نفوس کیا مینڈک دنیا کا حصہ کہلا سکتے ہیں۔ اس نے سوچا۔ ایک ایک کمرے کا مکان اور رہنے والے بیس بیس ، اوہ خدا میں جہاں سے یہاں آتی ہوں اور یہاں سے جہاں جاتی ہوں وہ تصویر کے دو رخ کیوں نظر آتے ہیں، جیسے کسی نے جادو کا ڈنڈا گھما کر منظر بدل دیا ہو- اس نے دروازہ کھولا اور نیم تاریک کوٹھری نما کمرے میں داخل ہوئی۔ اتفاق سے بجلی گئی ہوئی نہیں تھی۔ بٹن دبانے پر ساٹھ کا زرد بلب روشن ہو گیا اور کمرے کا قدیم سا منظر واضح ہوا دونوں چارپائیوں کے بستر اسی طرح پر شکن تھے جیسے وہ صبح چھوڑ کر گئی تھی۔ انگیٹھی پر رکھی چیزیں بے ترتیب تھیں۔ واحد کرسی 
پر بلیچ کریم کی شیشی کھلی پڑی تھی اور اس کے ساتھ آنے والی پلاسٹک کی چھوٹی سی پلیٹ نما شیٹ پر ادھ بچی تیار کریم پڑی سوکھ رہی تھی۔ اس کے دھبے کرسی پر جا بجا لگے تھے۔ چولہے پر چائے کی دیچی ویسے ہی دھری تھی جس میں پتی سوکھ رہی تھی چائے کے کپ ویسے ہی جھوٹے تھے۔ ایک دیگچی میں نیم گرم پانی رکھا تھا یقینا اس پانی سے چہرے کو بھاپ دی گئی ہو گی کیونکہ اس کے قریب ہی چھوٹا میلا تولیہ رکھا تھا۔ اوہ ماں ! سمیعہ نے آنکھیں بند کر کے گہرا سانس لیا۔ تیرے خلیفے نے تجھے سلیقہ سبھاؤ کچھ نہیں سکھایا ، مگر وہ بھی کیسے سکھاتا۔ اس نے سوچا- یہ پرفارمنگ آرٹ کا حصہ نہیں ہیں نا یہ تو پیدائشی جرثومے ہیں جس میں ہوں وہ مشکل میں جس میں نہ ہوں وہ آسانی میں۔ اس نے اکتائے ہوئے انداز میں بکھری چیزیں سمیٹنا شروع کیں۔ سستی اور عام سی لپ اسٹکس اور میک اپ کٹ بغیر ڈھکن کے چارپائی کے نیچے لڑھک رہی تھی ۔ سمیعہ نے تصور میں لاجونتی نوٹنکی کی شہزادی کا چہرہ دیکھا لال، نیلے سنہرے رنگوں سے سجا شوخ بھڑکیلے چست لباس میں جکڑا جسم لال یا سنہرے بند جوتوں میں بند پیر اور بڑا سا سرخ یا سنہرا شولڈر بیگ ، پیشانی پر بلیچ کیے ہوئے بالوں کے گچھے کانوں اور گلے میں سرخ سنہرے موتیوں سے مزین بندے اور ہار۔ اماں سے زیادہ تو وہ تاروں ، ڈنڈوں اور ہاتھوں پر تھرکتی پتلیاں ہی ڈیسنٹ لگتی ہیں۔ اس نے جلے دل سے سوچا۔ ایک گھنٹے کی مشقت کے بعد وہ کمرے کو کسی نسبتا قابل قبول شکل دینے میں کامیاب ہوئی تھی۔ آٹے کے ٹین سے بچا کھچا آٹا لے کر گوندھنے کے بعد اس نے اپنے لیے ایک روٹی پکائی اور آدھے بچے ملک پیک کے دودھ سے ایک پیالی چائے بنائی۔ ایک سچے آرٹسٹ کا دکھ۔ اس نے روٹی چائے میں ڈبو کر کھاتے ہوئے سوچا۔ دھواں زدہ دیواریں زرد روشنی ، ناکافی سامان ، سوکھی روٹی اور کالی چائے ۔ کٹھ پتلی گری کی تاریخ میں جب میرے روشن نام کا ذکر ہو گا تو میرے اولین دنوں کی پیس ماندگی کا تذکرہ بھی ضرور کیا جائے گا۔ ایک ایسی کٹھ پتلی گر جسے کٹھ پتلیاں بنانے کے علاوہ کہانی لکھنے ، ترجمہ کرنے ، ہدایات دینے لائٹ افیکٹس اسٹیج بیک گراؤنڈ اور ڈائیلاگ ڈیلیوری میں بھی مہارت حاصل تھی ، مگر اسے مناسب موقع نہیں ملا وہ پتلیاں بنائے ، اپنی غربت سے لڑتے ، مشقت کرتے ، خون تھوکتی مرگئی۔ اس کی سوچیں کہاں سے کہاں چلی گئیں ۔ اور پھر اسے یاد آیا۔ اب تو خون تھوکنے والی بیماری ان نہیں ہے ، آج کے زمانے میں آرٹسٹ گمنامی میں کہ نامعلوم بیماری سے مرگئی ہی لکھا جائے گا۔ اس نے فیصلہ کیا۔ اور میرے خاندانی پس منظر کے بارے میں کیا لکھا جائے گا؟ اس نے خود سے سوال کیا۔ خاندان ہے کون سا سوائے اماں کے ، اسے دل میں چھبن سی محسوس ہوئی۔ اسے اپنے باپ کے بارے میں صرف اتنا پتا تھا کہ وہ بھی خلیفے بشیر کے فن کدے میں میک اپ آرٹسٹ تھا۔ ذات کا نائی تھا، پہلے فروق آباد ( فاروق آباد) کے کسی فٹ پاتھ پر میز شیشہ جوڑے لوگوں کی حجامتیں بناتا تھا۔ اماں نے اسے کئی بار بتایا تھا۔ پھر لہور (لاہور) آگیا تو خلیفے بشیر کی کھولی میں رہنے لگا جب خلیفے کو پتہ چلا کہ حجامتیں بنا سکتا ہے تو اسے میک اپ کا سامان بھی لا دیا اور ابا تیرا بن گیا رحیم میک اپ والا۔ اماں کے لیجے میں نجانے کیوں ابا کے لیے حقارت ہی ہوتی تھی۔ وہ تو تھا نائی اور اماں تم۔۔۔ تم کیا تھیں ؟ سمعیہ کا کئی مرتبہ دل چاہتا کہ اماں سے پوچھے۔ تمہارا خاندان میں باپ بہن بھائی ؟ مگروہ کبھی نہ پوچھ پاتی ۔ اسے یقین سا تھا کہ اماں کبھی بھی سچ نہیں بتائےگی- کبھی اسے وہم گزرتا کہ اس کے پوچھنے پر اگر اماں نے ترنگ میں آ کرسچ بتا بھی دیا تو اس سچ میں کچھ ایسی تلخی ہو گی جس کو سن کر اس کی روح تک کڑوی ہو جائے گی۔ نوٹ گن گن کے بھجواتا تھا تیرا پاپ فروق آباد اپنے ابے کو پر وہاں سے کبھی کوئی خبر نہ آئی کہ مل گیا ہے روپیہ پھر ایک دن گیا ملنے ۔ اماں زیر لب مسکرا کر بتاتی- وہاں جا کر پتہ چلا ابا تو دو سالوں کا مر گیا ہوا تھا ، نوٹ سارے ڈا کیا اپنے جھوٹے دستخط ڈال کر ہڑپ کر جاتا تھا’ بے چارہ روتا دھوتا واپس آگیا۔ اپنے ابے کے علاوہ اس کا کوئی تھا ہی نہیں۔ اماں تو اس کی کبھی کی مر چکی تھی نہ کوئی بہن نہ بھائی نہ کوئی آگا نہ پیچھا’ بس پھر لگ کے یہاں کرتا رہا میک اپ، بڑے سج بن کر نکلتے تھے خلیفے کے تھیٹر کے فنکار۔ اسٹیج پر بادشاہ اکبر بنا تھا (حال کے ایک معروف سینئر آرٹسٹ کا نام لے کر) ایک ڈرامے میں۔ واہ واہ کیا پوشاک تھی اطلس کم خاب (کمخواب) کی زری کا پاجامہ، نیچے باٹے (باٹا) کے بوٹ تیرے ابے نے اسے سچ سچ کا بادشاہ بنا دیا تھا۔ بادشاہ اکبر باٹا کے بوٹ پہنتا تھا۔ سمیعہ ہنستے ہنستے بے حال ہو جاتی۔ کیا ڈائریکٹر تھا خلیفہ بشیر کیا بات تھی اس کی۔” باٹے کے نہیں تو سروس کے ہوں گے۔ اماں اس کے ہنسنے کی وجہ سمجھے بغیر صفائی دیتی۔ خالص چمڑے کے تھے بند بوٹ ، سر پر گتے کا تاج سنہری پنی سے اسے ڈیک ریٹ (ڈیکوریٹ) کیا گیا تھا، سوئے بازار سے موتی اور نگ منگائے تھے خلیفے نے اسے ڈیک ریٹ ( سجانے ) کرنے کے لیے۔ سمعیہ اس بادشاہ اکبر (جو کوئی بھی وہ تھا) کا با آسانی تصور کر سکتی تھی۔ تیرے ابے نے شہری بال رنگے تھے اس کے۔ کالی مونچھیں ، گلے میں موتیوں کے ہار انگلیوں میں نگ جڑی انگوٹھیاں، جب وہ زور سے بولتا شیخو، اماں رعب دار آواز میں بولتی تو مجمع لرز جاتا تھا سانس لینا بھول جاتا تھا : تو عوام کو تب چلتا جب اکبر بادشاہ مر کے نیچے گر جاتا کہ ڈرامہ ختم ہو گیا پھر وہ تالیاں پیٹی جاتیں وہ تالیاں وہ سیٹیاں کہ اللہ کی پناہ ہاؤس فل پروگرام کیے خلیفے نے بھاٹی لاہور اور مصری شاہ میں۔ او ہوہوہو! سمیعہ متاثر نظر آنے کی کوشش کرتی اور اماں خوش ہو جاتی گویا اس نے آغا حشر کے کسی ڈرامے کی روئیداد سنائی ہو۔ بھاٹی لوہاری سے ہی اٹھے ہیں یہ سب جنے۔ پھر وہ سمیعہ کو خبر دیتی۔ محمد رفع بھی ادھر کا ہی رہنے والا تھا۔ اس نے انکشاف کیا۔ اسے کبھی خلیفے بشیر نے ہی فنکار بنایا ہو گا۔ سمیعہ ناک سکوڑتی۔ آئے ہائے خلیفہ تو کاکا ہو گا ابھی جب محمد رفیع گلوکار بن کر یہاں سے اڑ بھی گیا۔ خلیفہ تو ہمیں کہانیاں سناتا تھا’ اودھے شنکر گروپ کی’ پرتھوی تھیٹر کی، انڈین پیپل تھیٹر کی۔ واہ واہ کیا زمانے تھے تھیٹر کا کام صاف ستھرا تھا بڑا’ اب جو گڈوی والیاں ساری آ گئیں تھیٹر میں کام کرنے ۔ گند ڈال دیا تھیٹر میں۔ اماں ماضی سے حال میں واپس آکر غصے میں کہتی۔ اور تم کون اماں ؟ وہ ایک سوال ایسے موقعوں پر بھی سمیعہ کے اندر سر اٹھانے لگتا۔ ٹپری واس’ پکھی واس’ گڈوی والی، نوٹنکی کی شہزادی لاجونتی ۔ اس کے گرد اس سوال کے جواب کی بازگشت گردش کرنے لگتی۔ کچھ بھی ہوا ماں فن کی تاریخ کا ایک حصہ ہے، وہ ایک ایسی فنکارہ ہے جس پر اگر کسی کہانی کے بھوکے صحافی کی نگاہ پڑ جائے تو اس کی شخصیت کو لیپ پوت کے آرٹس کونسل کے میوزیم کی دیوار پر یوں سجا دے جیسے پلاک کے میوزیم کی دیوار پر سجا جھنگ کا پنکھا۔ سمعیہ نے اپنی سوچوں کی دنیا سے نکلنے سے پہلے آخری بات یہ سوچتی تھی۔ نوشیرواں کے ساتھ شہزادی اور مینڈک کے لیے تبادلہ خیال کرتے ہوئے سب ٹیم ممبرز اپنی اپنی سوچ پیش کر رہے تھے۔ یہ پتلی تماشا پپٹ ورکشاپ کے ذہین ترین دماغوں کی ٹیم تھی جس کا ہر ممبر دوسرے سے الگ تکنیکی مہارت کا حامل اور اپنے کام کا اعلا سند یافتہ تھا۔ مستند اور ماہر ارکان کی اس ٹیم کا ممبر سوسائٹی کے جدید روشن خیال اور امیر ترین طبقے سے تعلق رکھتا تھا۔ کہانی کے بنیادی خیال سے لے کر ، مکالمہ نویسی مکالمہ بازی ، ہدایات ، روشنیاں صوتی تاثرات کٹھ پتلیوں کی بنادٹ لمحہ لمحہ حرکات و سکنات باریک ترین پہلوؤں پر تفصیل سے گفتگو کی گئی۔ تمام نکات لکھے گئے گرافکس ترتیب دیے گئے اور کام شروع کرنے کا اعلان بھی کر دیا گیا۔ یہ ایک طویل میٹنگ تھی۔ اور اگر اورنج جوس کے ساتھ تم کو کچھ اور چاہیے لطف اندوز ہونے کے لیے تو میں کچھ پیش کروں ؟ میٹنگ کے بعد نوشیرواں کے ساتھ اکیلے بیٹھے ہوئے سعد نے نوشیرواں سے سوال کیا۔ یقینا”، نوشیرواں نے اپنی فرینچ کٹ داڑھی پرہاتھ پھیرتے ہوئے کہا۔ وہ اس وقت مسرور اور شاداں نظر آرہا تھا ۔ اس کی نگاہیں اپنے کھاتے میں ایک اور کامیاب پتلی ڈرامہ آتے دیکھ رہی تھیں۔ سعد نے سمیعہ کا بنایا مینڈک کی پتلی کا خاکہ اس کے سامنے رکھا۔ ونڈر فل ، زبردست نوشیرواں کا اورنج جوس حلق میں اٹک گیا جسے بمشکل اس نے حلق سے نیچے اتارنے کے بعد کہا۔ میں جانتا ہوں یہ زبردست ہے ۔ سعد نے اسے بتایا، مگر کیا یہ تمہارے معیار پر پورا اترتا ہے؟ کس کا آئیڈیا ہے تمہارا؟ نوشیرواں نے عینک آنکھوں پر جما کر غور سے خاکے کو دیکھتے ہوئے کہا۔ اپنی رائے دو تفصیل سے۔ سعد نے اس کی بات نظرانداز کرتے ہوئے کہا۔ ساده ترین لفظوں میں اسے شان دار کہا جا سکتا ہے ۔ نوشیرواں نے خاکے والے کاغذ کو دونوں ہاتھوں میں تھام کر اپنے سامنے کرتے ہوئے کہا۔ تم بس کام شروع کر دو اس پر۔ اور اگر میں ایسا ہی شان دار کام باقی کرداروں پر بھی کردوں تو، تمہاری کری ایٹو آرٹ ٹیم ناراض تو نہیں ہو جائے گی ؟ سعد نے اسے دیکھتے ہوئے رک رک کر اپنی بات مکمل کی- ہوں، نوشیرواں نے اپنی داڑھی پر ہاتھ پھیرتے ہوئے غور کیا، کیا تم اپنے آئیڈیاز کو ٹیم ورک میں تبدیل نہیں کر سکتے ، ممکن ہے کہ اس طرح کام کرنے سے تمہیں مزید آئیڈیاز ملیں ۔ مثلا کس سے ؟ سعد کو نوشیرواں کے جواب کا علم تھا مگر پھر بھی اس نے پوچھا۔ مثلا انجیلا سے شہزاد سے اور فیصل سے، شاید تہمینہ سے بھی نوشیرواں کے لیے اس کے تخلیق کاروں کی ٹیم بہت اہم تھی اور وہ ان پر ناز بھی کرتا تھا۔ کیا تمہارے اسپانسرز اس بات پر اعتراض کریں گے کہ تم نے کس سے کیا کام لیا ؟ سعد کو اپنے اس سوال کا جواب بھی معلوم تھا مگر اس نے پوچھا۔ نہیں یہ ہمارا اپنا معالمہ ہے۔ پھر اپنی ٹیم کو کوئی اور کام سونپ دو کچھ عرصہ کے لیے اور مجھے اس کہانی پر کام کرنے دو۔ سعد نے اس کے چہرے کے تاثرات جاننے کی کوشش کرتے ہوئے کہا- (جاری ہے) اردو کہانیاں خواتین ڈائجسٹ خواتین ڈائجسٹ کہانیاں آن لائن"
Akhri Goli | UrduZone,جوں جوں امتحان قریب آتے جارہے تھے، سلیمان ذہنی دبائو اور گھبراہٹ کا شکار ہوتا چلا جارہا تھا۔ اس کی زندگی دو خانوں میں بٹ گئی تھی۔ تعلیمی سرگرمیاں اور پھر مجرمانہ کارروائیاں… وہ چوبیس سال کا ایک خوبرو نوجوان تھا، جسے جاسوسی کہانیوں اور ناولوں میں مثبت اور اصلاحی کرداروں کے برعکس مجرمانہ کرداروں سے رغبت و انسیت ہو چکی تھی۔ ایک ناول کے کرمنل ہیرو کا کردار اس کے ذہن پر پوری طرح چھا چکا تھا، جو اپنی خُوبصورت اور حسین و جمیل محبوبہ کی طرح طرح کی فرمائشیں پوری کرنے کے لیے چوری اور ڈکیتی کی وارداتیں کیا کرتا تھا۔ اُسے شرلاک ہومز کے برعکس، چور آرسین لوپین کا کردار زیادہ دلچسپ اور پرکشش محسوس ہوا تھا۔ سلیمان ذہین طالب علم تھا۔ اس میں آگے بڑھنے کی لگن تھی لیکن باپ کا سایہ سر سے اٹھنے کے بعد اس کی رُوح معاشرے کی بے رحم سڑک پر جگہ جگہ زخمی ہوئی چنانچہ وہ اپنے اخراجات اور افتاد طبع کی تسکین کے لیے کہانیوں کے مجرمانہ کرداروں کو پسند کرنے لگا۔ وہ نوجوان تھا اور اس کی کمزوری اس کی حسین اور خُوبرو محبوبہ عروہ تھی۔ اس کے ہونٹوں کی دلکش مسکراہٹ دل موہ لینے والی تھی۔ وہ ڈبل ایم اے کر چکی تھی اور چاہتی تھی کہ اس کا ہونے والا خاوند کم از کم ایک ایم اے تو کئے ہوئے ہو۔ عروہ ڈیفنس کے علاقے میں رہتی تھی جبکہ سلیمان محمود آباد کی متوسط آبادی میں اپنے ایک دوست کے فلیٹ میں گزر بسر کر رہا تھا۔ وہ اپنے باپ کی اکلوتی اولاد تھا۔ باپ کی وفات کے کچھ عرصے بعد ہی اس کی والدہ بھی ایک حادثے میں چل بسی تھیں۔ جب والد اور والدہ دونوں چلے گئے تو تعلیمی سلسلہ جاری رکھنے میں طرح طرح کی مشکلات کا سامنا کرنا پڑا۔ اُسے ایسا معلوم ہوا جیسے لوگوں کے چہروں سے طرح طرح خول اترنے شروع ہو گئے ہیں۔ وہ بےرحم چہروں اور سنگ دل ویرانوں میں بدل گئے ہیں۔ ایک دن وہ قسطوں پر لی ہوئی اپنی بائیک پر عروہ کی فرمائش کی تکمیل میں چلا جارہا تھا کہ صدر کے علاقے سے ڈیفنس مین روڈ پر آتے ہوئے اس کی بائیک سڑک کی کھدائی اور تنگ راستے کے باعث سیٹھ پرویز خان کی کار سے ٹکرا گئی اور کار کی باڈی پر لمبی لائن پہنچ گئی۔ پرویز خان غصے اور اشتعال کے عالم میں نیچے اترا اور اس پر سرتاپا نگاہ ڈالی۔ اس کے لمبے قد ، مضبوط جسم ، آگے بڑھنے کی لپک نے پرویز خان کا غصہ اتار دیا اور اُس نے اُسے اپنی تنظیم کا جزو بنا کر استعمال کرنے کا فیصلہ کر لیا۔ یوں سلیمان، پرویز خان کی دعوت پر رات کے وقت اس کی کوٹھی میں چلا آیا۔ پرویز خان نے اُس کے سامنے ایک پروگرام رکھا۔ کمرے کی خُوبصورتی اور آراستگی نے سلیمان کو کچھ ایسا متاثر کیا کہ اس نے پرویز کے مجرمانہ پروگرام کا حصہ بننے کی ہامی بھر لی۔ وہ اپنی محرومیوں کا ازالہ کرنا چاہتا تھا۔ اب اسے پرویز کے فون کا انتظار رہتا تھا کہ کب کوئی کام اس کے سپرد کیا جائے گا لیکن امتحان کی تیاری کے دوران اس کی توجہ بٹ گئی تھی۔ منقسم ذہن کی وجہ سے سوالات کے جوابات یاد کرنے میں دقت اور الجھن کا سامنا کرنا پڑ رہا تھا، لہذا گھبراہٹ اور الجھن نے اضمحلال کی صورت اختیار کرلی تھی۔ اسی دوران اُسے موبائل فون پر پرویز خان کا پیغام ملا کہ محمود آباد کے آخری سرے پر واقع اس پرانے آسیبی مکان میں چلے آئو، جہاں تمہیں نئے مشن کے متعلق ہدایات دی جاتی ہیں۔ یہ غیر آباد مکانوں کی قطار کے عقب میں ٹیلے پر واقع ایک ویران سا پرانا مکان تھا، جس کے جھڑے ہوئے حصے رات کے وقت خوفناک دکھائی دیتے ہیں۔ اس مکان کے متعلق مشہور تھا کہ یہ آسیب زدہ ہے اور اس کی چھت پر بھوتوں کو کھیلتے ہوئے دیکھا گیا ہے۔ لہذا رات کو لوگ اس طرف آتے ہوئے گھبراتے تھے۔ رات کے بارہ بجے ٹیلے کے دروازے تک جانے والی پختہ سڑک پر سلیمان کی موٹر سائیکل ہیڈلائٹس کی روشنی میں تیزی سے صدر دروازے کی طرف بڑھتی جارہی تھی۔ وہ اُلجھن کے عالم میں سوچ رہا تھا کہ آخر اس راستے کا انجام کیا ہو گا جس پر وہ چل نکلا تھا۔ اگر اُس کی تعلیم ادھوری رہ گئی تو وہ عروہ سے بھی ہاتھ دھو بیٹھے گا۔ عروہ… جس کی مسکراہٹ اور دلکش شخصیت پر وہ ہزار جان سے فدا ہو چکا تھا، اب اُس کی جدائی اس کے لیے سوہان روح تھی۔ ٹھنڈی اور تیز ہوا کے جھونکے شائیں شائیں کا شور مچاتے ہوئے گزر رہے تھے۔ جب وہ گیراج میں گاڑی روک کر باہر نکلا اور ملازم نے بیرونی دروازہ اندر سے بند کیا، اسی لمحے بادل بڑے زور سے گرجے ، جیسے آسمانوں پر کسی کی جان لی جارہی تھی۔ وہ بہادر اور دلیر لڑکا تھا۔ گولیاں چلانا، خنجر کے وار کرنا، راتوں کو اپنے مشن پر نکلنا اس کا معمول تھا مگر آج نہ جانے کیوں وہ کچھ خوف سا محسوس کر رہا تھا۔ وہ بے جان قدموں سے چلتا ہوا مختلف راہداریوں سے ہو کر باس کے کمرے میں داخل ہو گیا۔ کمرا سادہ مگر صاف ستھرا تھا۔ کمرے کے وسطی مقام پر لگی بڑی اور شاندار میز کے پیچھے پرویز خان اپنی آرام کرسی پر بیٹھا جھول رہا تھا۔ اس کی نیلی آنکھوں میں تیز چمک تھی۔ اچانک کرسی کی حرکت رُک گئی۔ سلیمان کو اس کی نظریں اپنے جسم میں اترتی محسوس ہوئیں ، جیسے وہ اس کا ایکسرے لے رہا ہو۔ اُس نے سلیمان پر ایک بھر پور نگاہ ڈالی، پھر ہلکی سی مسکراہٹ ہونٹوں پر لاتے ہوئے بولا۔ کیا بات ہے ؟ آج تم کچھ سست اور اداس معلوم ہوتے ہو۔ ایسا محسوس ہوتا ہے جیسے تمہارا دل و دماغ کہیں اور الجھا ہوا ہے۔ کوئی خاص بات نہیں باس ! بس امتحان سر پر ہے۔ اگر آپ اپنا پروگرام ملتوی کر دیں تو بڑی نوازش ہو گی۔ سلیمان نے خشک ہونٹ کاٹتے ہوئے کہا۔ بیٹے ! معاملہ فوری نوعیت کا ہے۔ دیر ہونے پر ہمیں بڑا نقصان اُٹھانا پڑے گا اور میں اِس وقت نقصان اُٹھانے کی پوزیشن میں نہیں ہوں، بنا بنایا کھیل بگڑ جائے گا۔ میرے نزدیک آئو۔  پرویز خان کی آواز تحکمانہ ہو گئی۔ سلیمان خان اپنی نشست سے اٹھ کر بڑی میز کے قریب آیا تو اس نے نوٹوں کی ایک بڑی گڈی اور ایک کاغذ کا پرزہ اس کی طرف پھینک دیا۔ سلیمان نے نہ چاہتے ہوئے بھی دونوں چیزیں اٹھا لیں۔ معلومات ذہن نشین کرنے کے بعد اُس نے پرزہ اپنے کوٹ کی اندرونی جیب میں چھپا لیا اور اٹھ کھڑا ہوا۔ ٹھیک ہے باس آپ کا کام ہو جائے گا۔ یہ کہہ کر وہ تیز تیز قدم اُٹھاتا ہوا خارجی دروازے کی طرف بڑھ گیا۔ اس نے گھر آکر لباس بدلا۔ سوٹ کیس میں ضروری سامان رکھ کر فون پر ٹیکسی منگوائی اور ایئر پورٹ روانہ ہو گیا۔ اُس نے اپنا سر سیٹ کی پشت سے ٹکا دیا اور اپنے مستقبل کے بارے میں سوچنے لگا کہ وہ آخر کیسی زندگی گزارے گا۔ اُس کے ہاتھ میں قلم ہو گا یا ریوالور ! یہ قتل و غارت کا کھیل ختم ہو گا یا نہیں ؟ اس کے آنگن میں ننھے منے بچے کھیلیں گے یا وہ بچوں کو یتیم کرتا رہے گا؟ جب ہوائی جہاز لاہور ایئرپورٹ پر اترا تو سب سے پہلے چیکنگ کے مراحل سے گزر کر باہر آنے والا سلیمان ہی تھا۔ اُس نے تیز نگاہوں سے ایئر پورٹ کا سرسری سا جائزہ لیا۔ اس کے خون میں برق سی دوڑ گئی۔ لڑکیوں اور عورتوں کی تعداد مردوں سے زیادہ تھی۔ کہیں کہیں سیلفیاں بنانے کا عمل بھی دکھائی دے رہا تھا۔ سلیمان کے خون میں گرم گرم لہریں سی دوڑنے لگیں۔ وہ اپنے ہاتھ میں پکڑے ہوئے بریف کیس کو مخصوص انداز میں ہلاتا ہوا ٹیکسی اسٹینڈ کی طرف بڑھا۔ ایک بائیکیا وہاں تیار کھڑا تھا۔ اُس نے مسکرا کر سلیمان کو اپنی طرف متوجہ کیا۔ دو تین ٹیکسیوں اور رکشائوں کے ڈرائیوروں نے بھی باہر نکل کر آگے بڑھنے کی کوشش کی مگر سلیمان انہیں نو کہہ کر بائیکیا موٹر سائیکل پر سوار ہو گیا۔ اب کی بار اس کے لیے ہوٹل میں کمرا بک کروایا گیا تھا۔ موٹر سائیکل تیزی سے سڑک پر دوڑنے لگی۔ سلیمان سفر طے کرتے ہوئے پھر ذہنی طو پر الجھ گیا کہ وہ یہ سب کچھ اپنے اخراجات کے لیے کر رہا ہے، لیکن کیا یہ صحیح ہے ؟ پھر اسے ایڈونچر کا بھی یاد آیا۔ اپنی بےرحمی اور سنگ دلی پر وہ کچھ ملول ہوا۔ وہ اپنے تعلیمی نصاب اور ادبی تحریروں میں انسانیت اور اخلاقی اقدار کے بارے میں بہت کچھ پڑھ چکا تھا۔ ایک انسان کا قتل ساری انسانیت کا قتل ہے۔ اسے یہ الفاظ بھی یاد آئے لیکن خُوبصورت افکار پر مادہ پرستی و عیش و عشرت کے جذبات نے اپنا غبار پھیلا دیا۔ اچھا مستقبل حاصل کرنے کے لیے بہت کچھ کرنا پڑتا ہے۔ میرے اعلیٰ کردار کی قدر اس معاشرے نے کیوں نہ کی؟ اگر پیسہ نہ ہو گا تو عروہ بھی میرے قریب نہیں آئے گی۔ وہ انہی سوچوں میں مگن تھا کہ بائیک رک گئی اور اس کی سوچوں کا حصار ٹوٹ گیا۔ یہ ہوٹل مون مارکیٹ کے وسطی پارک کے مشرقی کنارے پر ایک پرانے پلازہ کو گرا کر تعمیر کیا گیا تھا۔ اس میں پارک کی جانب کے علاوہ دائیں بائیں سے بھی داخلی راستوں کے ذریعے اندر پہنچا جا سکتا تھا۔ ہوٹل کے ہال میں نصف دائرے کے کائونٹر پر بیٹھی سنہری بالوں والی لڑکی پر خوشگوار سی نگاہ ڈال کر اُس نے بکنگ رسید دکھائی۔ لڑکی نے اُسے ایک ویٹر کے ساتھ دوسری منزل پر روانہ کر دیا۔ وہ اپنے روم نمبر ایک سو پچاس میں داخل ہوا۔ کمرا آراستہ و پیراستہ تھا۔ کمرے کی کھڑکیاں پارک کی جانب واقع تھیں۔ ویٹر کے جانے کے بعد اس نے دروازہ بند کیا اور کھڑکیاں کھول کر ٹھنڈی ہوا میں گہرے گہرے سانس لینے لگا۔ پارک کی روش پر لگے ستونوں پر خُوشنما روشنیاں جگمگا رہی تھیں۔ عورتیں، مرد، بچے، بوڑھے باغ میں جابجا دکھائی دے رہے تھے۔ کچھ دیر بعد اس نے شاور لے کر تازہ دم ہو کر کھانے کا آرڈر دے دیا۔ کھانے سے فارغ ہو کر اس نے تیز چائے پی اور پھر سگریٹ سلگا کر گہرے گہرے کش کھینچتے ہوئے سوچنے لگا کہ کل اس کا شکار آنجہانی ہو جائے گا، پھر وہ بھی نہ بول سکے گا، منوں مٹی تلے سو جائے گا۔ اُس کے عزیز واقارب اُسے لاکھ پکاریں وہ جواب نہ دے پائے گا۔ انہی خیالات کے ساتھ وہ تھک کر بستر پر اوندھا لیٹا اور تمام سوچوں سے غافل ہو گیا۔ اگلی صبح وہ اپنے شکار کے ہوٹل میں بھیڑ کے ساتھ داخل ہوا اور عقبی زینے کی طرف بڑھ گیا۔ ماحول سُنسان اور سناٹا پھیلا ہوا تھا۔ و ادھر اُدھر دیکھ کر محتاط انداز سے گول چکر دار زینے پر قدم بڑھانے لگا۔ وہ سوچ رہا تھا کہ زینے کے بلوں کی مانند زندگی بھی سیدھی اور سپاٹ نہیں بلکہ اُلجھا گھما دینے والی ہے۔ وہ قدم اٹھاتا ہوا اوپر چلا آیا، اسی لمحے لفٹ دوسری منزل پر آ کر رک گئی۔ لوگ باہر نکل کر راہداری میں پھیل گئے۔ سلیمان سیڑھیوں پر ہی رُک گیا۔ وہ لوگوں کے ادھر اُدھر ہٹنے کا انتظار کرنے لگا۔ جب راہداری سُنسان ہوئی تو وہ اوپر چلا آیا۔ اس کے قدم تیزی سے کمرا نمبر ایک سو پندرہ کی طرف اٹھنے لگے۔ دروازے کے سامنے رک کر اس نے ہیٹ سر پر جھکا دیا اور قمیض کے بڑے کالر کھڑے کر لیے ، پھر آہستہ سے دروازے پر دستک دی۔ کون ہے ؟ کسی نے گھبرائی ہوئی آواز میں پوچھا۔ جناب ! میں ہوٹل بوائے ہوں۔ آپ کے لیے ایک پارسل لایا ہوں۔ سلیمان نے تیزی سے کہا۔ پارسل …! اندر سے، حیرت سے رُک رُک کر دُہرایا گیا۔ اچھا اسے دروازے کے پاس چھوڑ دو۔ میں بعد میں اُٹھا لوں گا۔ مگر جناب قاعدے کے مطابق مجھے آپ کے دستخط بھی کرانا ہیں۔ اچھی بات ہے۔ ایک منٹ ٹھہرو، میں دروازہ کھولتا ہوں۔ اندر موجود شخص نے خاصے تذبذب سے کہا اور سلیمان کے ہونٹوں پر پُراسرار سی مسکراہٹ آگئی۔ اس نے بریف کیس کھولا اور اس میں موجود مختلف پرزوں کو جوڑنے لگا۔ دوسرے ہی لمحے اُس کے ہاتھ میں جدید ساخت کا والٹر اسکاٹ ریوالور تیار تھا، جس پر سائلنسر فٹ تھا۔ یہ حیرت انگیز ریوالور پرویز خان نے فراہم کیا تھا، جو یورپ کے کسی جرائم پیشہ آدمی نے تیار کیا تھا اور خفیہ طور پر لوگوں کو مہنگے داموں فروخت کر رہا تھا۔ اس نے ریوالور کا سیفٹی کیچ ہٹاتے ہوئے دروازے کی طرف تان دیا۔ اُس کی ساری توجہ دروازے کے پیچھے سے ابھرنے والی آہٹوں پر مرکوز تھی۔ قدموں کی چاپ آہستہ آہستہ دروازے کی طرف آتی ہوئی محسوس ہو رہی تھی۔ اس کے چہرے کے عضلات میں سختی اور بے رحمی ابھر آئی۔ خون میں برق سی دوڑ گئی۔ اس وقت اندر سے چٹخنی کھلنے کی آواز آئی۔ کس چیز پر دستخط کرنا ہیں ؟ دروازہ کھولتے ہی اس شخص نے پوچھا۔ اپنی موت کے سرٹیفکیٹ پر سلیمان نے سرد لہجے میں کہا اور ٹرائیگر دبا دیا۔ فائر کی آواز سائلنسر کی وجہ سے کمرے کے اندر ہی رہ گئی۔ باہر راہداری میں کوئی ہوتا بھی تو سُنائی نہ دیتی۔ گولی ٹھیک اُس کے شکار ارباز خان کے ماتھے پر پڑی تھی۔ وہ الٹ کر فرش پر لڑھک گیا۔ اسے چیخنے کا موقع ہی نہیں ملا تھا۔ سُرخ خون ابل ابل کر سفید قالین پر پھیلنے لگا۔ سلیمان تیزی سے اندر داخل ہوا اور دروازہ بند کر دیا۔ اس نے ریوالور اپنی پتلون میں اُڑس لیا تھا۔ اس نے اپنی جیکٹ کی جیب سے دستانے نکال کر پہن لیے۔ موسم سرد تھا لہذا لوگ شرٹس یا قمیض کے اوپر کچھ نہ کچھ پہن کر نکلے تھے۔ وہ پھرتی سے کمرے کی تلاشی لینے لگا۔ الماری کے خانے ، میز کی درازیں، قالین، کوئی چیز اس کے ہاتھ سے نہ بچی، یہاں تک کہ اُسے وہ شے مل گئی جس کی اُسے جستجو تھی۔ یہ ایک کالے رنگ کا سفری بیگ تھا، جو ارباز خان نے دوسرے سامان میں چھپا کر رکھا ہوا تھا۔ جونہی سلیمان نے سنہری زپ کھولی، اُس کی آنکھوں میں چمک بھر گئی۔ اُس نے اندر رکھے ہوئے نوٹوں کے تمام بنڈل میز پر الٹ دیئے، پھر جلدی جلدی تمام رقم گن ڈالی اور جب مجموعی تعداد معلوم ہوئی تو اس کی پیشانی پر ناگواری کی سلوٹیں پڑ گئیں۔ رقم اس تعداد سے بھی نصف تھی جتنی اسے پانے کی توقع تھی۔ اس نے اضطراب کے عالم میں تیزی سے دوبارہ کمرے کی تلاشی لی مگر کچھ اور نہیں مل سکا۔ دل ہی دل میں کھولتے ہوئے اُس نے ارباز خان کو نفرت بھری نگاہوں سے دیکھا اور لپک کر اس کی طرف بڑھ گیا۔ اس کے قریب پہنچ کر اس نے ایک زور دار ٹھوکر اُس کی پسلیوں پر دے ماری۔ اب اُسے افسوس ہو رہا تھا کہ اُس نے پرویز خان کے حکم کے مطابق ارباز خان کو ٹھکانے لگانے میں جلد بازی سے کام لیا ہے۔ پہلے کمرے کی تلاشی لینا ضروری تھا، پھر اس سے باز پرس کر کے اُسے موت کے حوالے کرنا چاہیے تھا مگر اب کیا ہو سکتا تھا۔ وہ ہمیشہ کے لیے خاموش ہو چکا تھا، باقی دولت کا راز اسے اب خود ہی معلوم کرنا تھا۔ کچھ سوچ کر اُس نے اُس کی جیبوں کی تلاشی لی مگر سوائے بٹوے کے اُس کی جیبوں سے کچھ نہ نکلا۔ وہ چند لمحے تک قالین پر پڑی لاش کو گھورتا رہا، پھر لمبے لمبے سانس لیے اور نوٹوں کے بنڈل اور ریوالور کو اپنے بریف کیس میں رکھ لیا۔ مقتول کا پرس بھی ان کے ساتھ رکھتے ہوئے بریف کیس بند کیا اور کمرے سے باہر نکل آیا۔ راہداری میں اس نے دستانے اتار کر جیب میں رکھے اور کچھ قدم چل کر عقبی زینے کی سیڑھیاں طے کرتے ہوئے چلی منزل کے واش روم میں گھس گیا۔ وہاں سے ایک منٹ بعد باہر نکلا اور توقع کے مطابق واش رومز سے نکلنے والے تین چار افراد میں شامل ہو کر ہوٹل کے بال کی طرف بڑھنے لگا۔ ہال میں رونق اور گہما گہمی تھی۔ دن کے گیارہ بجے کا وقت تھا۔ ہال میں بیٹھے لوگ ناشتہ کرنے ، اخبار پڑھنے اور ایل سی ڈی اسکرین پر تازہ سیاسی خبریں سنے اور تبصرے کرنے میں مگن تھے۔ کچھ لوگ اندر داخل ہو رہے تھے، کچھ ریسیپشن پر موجود تھے۔ بیرے ادھر ادھر آجارہے تھے۔ کوئی اس کی طرف متوجہ نہیں تھا۔ وہ آہستگی سے چلتا ہوا ہوٹل کے عقبی دروازے کی طرف آیا اور وہاں کسی کو موجود نہ پا کر تیزی سے باہر نکل گیا۔ سڑک پر آ کر اس نے پاس سے گزرتی ہوئی ایک ٹیکسی کو روکا۔ ایئرپورٹ وہ اندر بیٹھتے ہوئے بولا اور ٹیکسی روانہ ہو گئی۔ اُسے معلوم تھا کہ ایک گھنٹے بعد ایک طیارہ پرواز کرنے والا ہے۔ ایک نئی کمپنی نے متعدد پروازیں اب شروع کر رکھی تھیں۔ طیارے میں داخل ہو کر وہ مطلوبہ سیٹ پر بیٹھا اور سیٹ کی پشت سے کمر ٹکاتے ہوئے بقیہ نصف رقم کے بارے میں سوچنے لگا چونکہ تھوڑی رقم ہی برآمد ہو سکی تھی، اس لیے ابھی اسے باقی رقم تلاش کرنے کے لیے مزید دوڑ دھوپ کرنا تھی۔ وہ دل ہی دل میں قسمت کو بُرا بھلا کہنے لگا۔ وہ دُگنی مصروفیت میں پھنس گیا تھا۔ اس وقت جب اسے اپنا فائنل امتحان دینے کے لیے مکمل یکسوئی سے تیاری کرنا تھی، یہ درد سر اُسے امتحان سے دُور کر سکتا تھا، جبکہ امتحان میں کامیابی حاصل کرنا اس کے لیے زندگی اور موت والا معاملہ تھا۔ اگر وہ امتحان میں ناکام ہو جاتا تو عروہ اس سے منہ موڑ کر کامران سے شادی کر لیتی۔ یہ بات وہ کبھی برداشت نہیں کر سکتا تھا مگر اس کے پائوں جرم کی زنجیر میں جکڑے ہوئے تھے۔ وہاں بھی معافی نہیں تھی۔ وہ کام سے انکار نہ کرنے کا معاہدہ کر چکا تھا۔ اسے اپنے دماغ کی رگیں پھولتی محسوس ہوئیں۔ اس نے اپنا سر تھام لیا۔ طیارہ کراچی ایئر پورٹ پر لینڈ کرنے والا تھا۔ دوسرے دن وہ کراچی ڈیفنس میں واقع ایک ماڈرن طرز کی عمارت کی دوسری منزل پر لفٹ سے اتر رہا تھا۔ وہ ایک دروازے کی طرف بڑھا، جس پر نیو کراچی انٹر پرائزز کے الفاظ تحریر تھے۔ جیسے ہی وہ دروازہ کھول کر سجے ہوئے استقبالیہ میں داخل ہوا، خوبصورت سی سیکرٹری نے مسکراتے ہوئے اس کی طرف دیکھا۔ وہ اسے پسند کرتی تھی۔ سلیمان نے بھی ہوائی بوسہ اچھال دیا۔ سیدھے اندر چلے جائو مسٹر سلیمان۔ وہ بڑی ادا سے چہک کر بولی۔ مسٹر پرویز اور دلاور خان آپ کا انتظار کر رہے ہیں۔ سلیمان نے اثبات میں سر ہلایا اور ایک دوسرے دروازے کی طرف چل دیا۔ جس پر پرائیویٹ کی تختی آویزاں تھی۔ اندر آفس میں پرویز خان اور دلاور خان بے تابی سے سگریٹ پیتے ہوئے اس کے منتظر تھے۔ جونہی پرویز خان کی اس پر نظر پڑی، وہ پُرجوش لہجے میں بولا۔ ہیلو برخوردار ! کہو ایڈونچر کیسا رہا…؟ کامیاب مگر سلیمان کے منہ سے کھوئے کھوئے لہجے میں نکلا۔ مگر کیا ..! پر ویز خان چونک کر تیزی سے بولا۔ جواب میں سلیمان نے بریف کیس اس کے سامنے رکھ دیا۔ اس میں پچاس لاکھ روپیہ ہے اور وہ رقم بھی، جو اس کے پرس سے برآمد ہوئی ہے۔ سلیمان خان نے بریف کیس کھول دیا۔ مگر اس کے پاس تو پورے دو کروڑ روپے تھے ۔ دلاور خان جو پرویز کا خاص ساتھی تھا سُرخ ہوتے ہوئے بولا۔ باقی رقم تم نے تو نہیں مار دی کالج بوائے ! سلیمان کا چہرہ سُرخ ہو گیا، جبڑے کے عضلات تن گئے اور اس کا سیدھا ہاتھ ریوالور کی طرف بڑھا، جو اب بھی کھلے ہوئے بریف کیس میں یکجا صورت میں رکھا ہوا تھا۔ تم اپنا منہ بند رکھا کرو، تم جذباتی اور بے لگام آدمی ہو ۔ پرویز نے اسے ڈانٹا۔ وہ بُرے بُرے منہ بنانے لگا۔ مائی ڈیئر سلیمان ! تم اس احمق کی باتوں کا بُرا مت مانو ، اس کے پاس دماغ نہیں ہے ، صرف زبان ہی زبان ہے ۔ سلیمان نے ایک گہرا سانس لے کر ہاتھ واپس کھینچ لیا۔ میں جانتا ہوں کہ تم ہمارے ساتھ غداری نہیں کر سکتے ۔  پرویز خان نے کہا۔ مگر ارباز خان نے دو کروڑ کا غبن کیا تھا۔ اب تنظیم ہر حال میں وہ رقم واپس چاہتی ہے۔ مجھے بتائو کہ باقی رقم کہاں ہو سکتی ہے، میں جا کر لے آئوں گا؟  سلیمان نے میز پر مکا مارتے ہوئے کہا۔ یہ ہمارے کارکنوں کی رپورٹ ہے۔ جو انہوں نے ارباز خان کے جیل سے نکلنے کے بعد اس کی سرگرمیوں اور نقل و حرکت کے بارے میں فراہم کی تھی۔ پرویز نے ایک فائل سلیمان کی طرف بڑھاتے ہوئے کہا۔ جیل سے رہا ہونے کے بعد ہم نے ارباز خان کو پھر سے اُس کے کام پر لگا دیا تھا مگر جب ہمیں معلوم ہوا کہ وہ ضرورت سے زیادہ پینے لگا ہے اور ایک رقاصہ کے چکر میں پڑ گیا ہے تو تنظیم کی انتظامیہ نے اُسے راستے سے ہٹانے کا فیصلہ کر لیا مگر اس سے پہلے کہ فیصلہ پر عمل ہو سکتا ارباز خان کو اس کی سن گن مل گئی اور وہ دو کروڑ روپے لے کر فرار ہو گیا۔ پرویز خان نے قلم اٹھا کر کاغذ پر کچھ لکھا اور پرزہ سلیمان کی طرف بڑھا دیا۔ یہ گلبرگ کے اس کلب کا پتا ہے ، جہاں وہ ڈانسر رقص کرتی ہے۔ اس کا نام ستارہ ہے۔  تم یہ کام میرے سپرد کیوں نہیں کر دیتے ؟ دلاور خان نے لقمہ دیا۔  میں اس قماش کی عورتوں سے نمٹنا خوب جانتا ہوں۔ تم جذباتی آدمی ہو ، تمہارے لیے دوسرے کام ہی مناسب ہیں۔ پرویز خان نے ناصحانہ لہجے میں کہا اور دلاور کامنہ پھر لٹک گیا۔ پرویز نے اپنا رخ بدل کر سلیمان کی طرف کر لیا۔ تم اس عورت کو اپنے دام میں پھانس لو اور باتوں ہی باتوں میں معلوم کرنے کی کوشش کرو کہ وہ بقیہ رقم کے متعلق جانتی ہے یا نہیں ! ہم اس کے ساتھ بلا ضرورت سختی نہیں کرنا چاہتے ، اس لیے کہ ابھی کچھ دن تک اخبارات میں ارباز خان کی موت کا تذکرہ ہوتارہے گا۔ تم اُسے کسی ایسی جگہ لے جانے کی کوشش کرنا جہاں تنہائی اور سکون ہو اور اس کام کے لیے ہمارا دریا کنارے ویران مقام پر بنا ہوا بنگلہ بہترین قیام گاہ ثابت ہو سکتا ہے۔ ہم نے اس کے ارد گرد طلسمات پھیلا رکھے ہیں۔ لوگ اس طرف جاتے ہوئے بھی ڈرتے ہیں۔ جب سے دو پولیس والوں کی وہاں سے لاشیں ملی ہیں لوگ تھرتھر کانپتے ہیں۔  پرویز خان نے پروگرام سمجھاتے ہوئے کہا پھر چونک کر بولا۔ تمہاری پڑھائی کیسی چل رہی ہے ؟ بس جناب امتحان سر پر آرہا ہے اور تیاری نامکمل ہے۔ اوہ یہ تو مسئلہ ہے، مگر ہمارا مشن بھی فوری نوعیت کا ہے۔ اس کام کے بعد تم جم کر پڑھائی کرو اور امتحان پاس کر لو، تعلیم انسان کا زیور ہے۔ پرویز خان نے مشفقانہ انداز سے سلیمان کے کندھے پر ہاتھ رکھتے ہوئے کہا جبکہ دلاور خان کراہ کر رہ گیا۔ اُس کی انگارہ آنکھیں سلیمان کو گھور رہی تھیں۔ سلیمان گلبرگ تھری کے ماڈرن اور شاندار کلب و ہوٹل بلیو مون میں داخل ہوا۔ ریسیپشن گرل نے ستارہ کا نام سُن کر نفی میں سر ہلاتے ہوئے بتایا کہ آج اس کا رقص نہیں تھا، وہ جلد ہی اپنے فلیٹ پر چلی گئی تھی۔ وہ کائونٹر سے ہٹ کر ایک بیرے کے پاس آکر رکا اور اُسے نوٹوں کی جھلک دکھا کر ایک قریبی میز پر لے گیا۔اس کے ہاتھ کی سنہری گھڑی، مہنگے سگریٹ اور انگلیوں میں بیش قیمت انگوٹھیاں دیکھ کر ویٹر مرعوب سا ہو گیا تھا۔ مجھے ڈانسر ستارہ کے فلیٹ کا ایڈریس درکار ہے، اس شرط پر کہ تم کسی سے بھی اس بات کا تذکرہ نہیں کرو گے۔ مگر جناب والا مجھے ستارہ کے فلیٹ کا ایڈریس معلوم نہیں۔ منیجر یا ریسیپشن پر بیٹھی لڑکی ہی بتا سکتی ہے۔ بیرا گڑبڑا کر بولا۔ سب کچھ ممکن ہے مائی ڈیئر ۔ سلیمان نے پانچ ہزار کے نوٹ کو رول کرتے ہوئے اُس کا ایک سرا بیرے کے ہاتھ میں چھویا تو وہ مسکرا دیا۔ اچھا، میں کوشش کرتا ہوں، مگر دس ہزار روپے ہوں گے۔ پانچ ریسیپشن والی لے گی اور پانچ میں۔ بیرا مسکرا کرا بولا۔ نوٹ دیکھ کر اس کی رال ٹپک پڑی تھی۔ وہ کائونٹر پر گیا اور دومنٹ بعد کاغذ کی ایک چٹ سلیمان کی طرف بڑھا دی۔ رات بارہ بجے کا وقت تھا۔ کلب کی رونق ماند پڑ گئی تھی۔ گلبرگ چوک میں سیاسی جلسہ تھا اس لیے لوگ اس طرف متوجہ تھے۔ داخلی دروازے پر کچھ لڑکے اور لڑکیاں دکھائی دے رہے تھے جو شاید ٹورسٹ تھے۔ سلیمان کلب سے باہر آکر ٹیکسی میں سوار ہوا اور فیصل ٹائون کے فلیٹس کی طرف روانہ ہو گیا۔ رات ایک بجے کا وقت تھا، جب وہ فیصل ٹائون فلیٹ کے اونگھتے ہوئے چوکیدار کے پاس سے گزر کر نیم تاریک زینے کی طرف بڑھتا چلا گیا۔ فلیٹس کی مین روڈ والی سائیڈ پر اس وقت بھی کافی رونق دکھائی دے رہی تھی، مگر وسطی مقام پر اندھیرا اور سناٹا تھا۔ چوکیدار شاید نشہ کرنے کا عادی تھا۔ وہ کرسی پر سویا پڑا تھا۔ سلیمان ہولے ہولے سیٹی بجاتا، بالوں میں انگلیاں پھیرتا ہوا تیسری منزل پر آپہنچا۔ اسی وقت زور سے بجلی چمکی ،اس کی روشنی میں اس نے زینے کے اختتام کے سامنے ستارہ کے فلیٹ کے کنڈے پر پڑا ہوا بڑا سا تالا دیکھ لیا جو اُس کا منہ چڑھا رہا تھا۔ اس نے زینے سے اوپر راہداری میں آکر طائرانہ نگاہ ڈالی۔ چھوٹے چھوٹے پرانی ساخت کے پہلے بلب روشن تھے جن کی روشنی ماحول کو اُجاگر کرنے کے لیے ناکافی تھی۔ یہ فلیٹ نمبر 220 تھا۔ وہ چند لمحے بے بسی کے عالم میں کھڑا دروازے کو گھورتا رہا پھر واپس ہو لیا۔ چوکیدار اب بھی اُونگھ رہا تھا۔ سلیمان اپنا پستول جیب میں ٹولتا ہوا فلیٹس کے سامنے واقع باغیچے کی طرف بڑھ گیا۔ وہ اس فلیٹ کی نگرانی کرنے کا ارادہ رکھتا تھا۔ اسی وقت بادلوں کی بار بار گرج کے ساتھ بجلی چمکنے لگی اور پھر گڑگڑارہٹ کے ساتھ موسلا دھار بارش شروع ہو گئی ۔ سلیمان گھنے درخت کے نیچے آکھڑا ہوا۔ وہ کچھ بھیگ گیا تھا لیکن اُسے کیا پروا تھی، وہ تو اپنا مقصد حاصل کرنے کے لیے بے چین تھا۔ اس کی جیب میں ایک پولیس آفیسر کا جعلی کارڈ بھی موجود تھا، جو اسے لوگوں سے تحفظ دے سکتا تھا۔ تقریباً پندرہ بیس منٹ بارش ہوتی رہی، وہ درخت کے نیچے سے کھسک کر ایک شیڈ کے نیچے چلا آیا اور سگریٹ سلگا کر گہرے گہرے کش لینے لگا۔ بلبوں کی روشنی میں باغ ڈھلا ہوا اور مہکا ہوا دکھائی دے رہا تھا۔ پھولوں کی بھینی بھینی خوشبو باغ میں پھیلی ہوئی تھی۔ بارش کا زور ٹوٹ گیا اور بادلوں کے بیچ سے ستارے اور روشن چاند جھانکنے لگا۔ وہ تصور ہی تصور میں عروہ کو باغ کی روش پر ٹہلتا ہوا دیکھنے لگا۔ وہ دونوں بے فکری اور دل بستگی کے ساتھ گھوم پھر رہے تھے، کھلتے ہوئے پھول اور ٹہنیوں پر جھکے ہوئے مالٹے اور سیب انہیں جھک جھک کر سلامی دے رہے تھے۔ اس کا خُوبصورت تصور اس وقت ٹوٹا جب ایک چھوٹی سفید کار زینے کے سامنے روش پر آ کر رکی۔ چوکیدار اس بھی وقت سویا ہوا تھا۔ کار کا پسنجر سیٹ والا درواز کھلا اور ستارہ باہر نکل کر کار کے دوسرے دروازے کی طرف چلی آئی۔ کار کے اندر بیٹھا ہوا سنہری بالوں والا خُوبصورت لڑکا ہاتھ ہلاتا ہوا اسٹارٹ گاڑی کو ٹرن دے کر مین روڈ کی طرف روانہ ہو گیا۔ ستارہ اپنے ہینڈ بیگ کو گھماتی ہوئی زینے پر قدم اٹھانے لگی۔ وہ واقعی آسمان کا ستارہ ہی معلوم ہورہی تھی۔ اُس کے سلور کلر کے لباس سے چمک اور خیرگی پھوٹ رہی تھی۔ وہ حسن و شباب کا پیکر تھی۔ سلیمان کی نگاہ برابر اس پر جمی ہوئی تھی۔ وہ اپنے اخروٹی کلر کے بالوں کو جھٹکتی تو سلیمان کے دل کی دھڑکن تیز ہو جاتی۔ وہ دبے پائوں بھاگ کر قریب آتے ہوئے اُسے زینے سے اوپر جاتا ہوا دیکھ رہا تھا۔ اُسے یوں محسوس ہو رہا تھا جیسے وہ کسی رومینٹک فلم کی شوٹنگ میں حصہ لے رہا ہے۔ پھر وہ رومانویت کے حصار سے باہر نکلا اور ریوالور پر ہاتھ جماتا ہوا تیزی سے دبے پائوں سیڑھیاں طے کرنے لگا۔ وہ اپنے کمرے کا دروازہ کھول رہی تھی جب وہ اس کے بدن سے اٹھنے والی مسحور کن خوشبو سونگھتا ہوا اس کے قریب چلا گیا۔ ہیلو مس ستارہ ! سلیمان نے جھک کر باادب لہجے میں کہا۔ ستارہ ایک دم چونک کر سیدھی ہوئی اور مڑ کر پھٹی پھٹی نگاہوں سے اس کو دیکھنے لگی۔ تت. … تم کون ہو؟ رات کے ڈیڑھ بجے کیا لینے آئے ہو ؟ ستارہ کے منہ سے رُک رُک کر نکلا۔ مس ستارہ! میں ایک روزنامے کا رپورٹر ہوں اور آپ کا انٹرویو کرنا چاہتا ہوں۔ لیکن آدھی رات کے وقت کیوں آئے ؟ اس وقت تو چور اچکے اور ڈاکو ہی آتے ہیں۔ ستارہ نے درشت لہجے میں کہا- میڈم میں کئی دنوں سے آپ سے ملنے ، آٹو گراف لینے اور انٹرویو کرنے کا متمنی تھا مگر کلب والے آگے ہی نہیں جانے دیتے، آپ تک پہنچنے ہی نہیں دیتے۔  سلیمان نے نظریں جھکاتے ہوئے مسکین صورت بنالی۔ کیا نام ہے تمہارا؟ ستارہ نے نظریں اُس کے چہرے پر گاڑ دیں، سلیمان کے نام بتانے پر وہ بولی۔ نام تو اچھا ہے لیکن آنے کا وقت بالکل غلط۔ آپ مجھ سے کل شام آٹھ بجے کلب کے لائبریری روم میں مل لیں۔ میں آٹو گراف اور انٹر ویو دے دوں گی۔ وہ گرین شیشوں والا کمرا… سلیمان نے استفسار کیا۔ ہاں۔ اب تم جا سکتے ہو۔ میں تھکی ہوئی ہوں، آرام کرنا چاہتی ہوں۔ ستارہ دروازہ کھول کر اندر داخل ہوئی اور پھر دروازہ بند کر لیا۔ سلیمان ایک منٹ وہاں کھڑارہا، پھر واپس ہو لیا۔ فی الحال اتنا ہی تعارف کافی تھا۔ اگلی صبح ستارہ اپنے فلیٹ سے باہر نکلی اور ٹیکسی میں سوار ہو کر کسی طرف روانہ ہو گئی۔ کوئی بے تابی سے اس کے جانے کا منتظر تھا۔ اس کے جاتے ہی سلیمان بالٹی، جھاڑو اور صفائی کرنے والی دیگر اشیاء لیے زینے کی طرف بڑھنے لگا۔ دن کے وقت ڈیوٹی دینے والا چوکیدار آج لیٹ ہو گیا تھا۔ وہ تیز تیز قدم اٹھاتا زینہ عبور کرنے لگا۔ اوپر آکر اُس نے راہداری سُنسان دیکھ کر ماسٹر کی، جو پرویز خان کا ایک ساتھی اُسے دے گیا تھا، ماسٹر کی مدد سے ستارہ کے فلیٹ کا دروازہ کھولا اور اندر داخل ہو کر دروازہ بھیڑ دیا۔ وہ تیزی سے صفائی کے بہانے اس کے فلیٹ کی تلاشی لینے لگا۔ راہداری میں لوگوں کے قدموں کی آوازیں سنائی دیں مگر ہر شخص جلدی میں تھا۔ کسی نے ستارہ کے دروازے کے کھلے تالے کا نوٹس نہ لیا۔ سلیمان نے پورے کمرے کی تلاشی لی مگر اُسے چھپائی ہوئی دولت نوٹوں کی صورت میں نہ ملی۔ وہ صفائی کا سامان پکڑے باہر نکلا تو ایک بوڑھی عورت نے اسے آواز دے دی۔ وہ اُسے اپنے فلیٹ میں لے گئی اور کچھ صفائی وغیرہ کروانے لگی۔ سلیمان اندر کا اندر سلگ اٹھا مگر وہ اُسے ناراض نہیں کرنا چاہتا تھا۔ اس نے بڑھیا کو بتایا کہ اس کا بھائی بیمار ہے لہذا وہ اس کی جگہ صفائی کے لیے چلا آیا تھا۔ بڑھیا نے اُسے سو روپیہ تھمایا وہ شکریہ کا لفظ کہتا ہوا جلدی سے باہر نکل آیا۔ گم شدہ دولت کا سراغ لگانا ایک مشکل کام تھا جس کا احساس اُسے اب ہو رہا تھا کہ بندہ مارنے کی نسبت گمشده دولت کو دستیاب کرنا زیادہ محنت طلب اور دشوار کام ہے۔ رات آٹھ بجے سلیمان نے بلیو مون کلب میں اپنا پریس کارڈ دکھایا، تب کائونٹر گرل نے اُسے ایک بیرے کے ساتھ ستارہ کو اطلاع دے کر لائبریری روم میں بھیجا۔ ایک گن مین اپنی مونچھوں کو بل دیتا ہوا اسے گھور رہا تھا۔ سلیمان کے پاس نوٹ بک ، بال پوائنٹ اور چھوٹا ٹیپ ریکارڈر موجود تھا۔ اس نے اشارہ پا کر وہ اشیاء میز پر رکھ دیں ستارہ کی اجازت سے اُس کے سامنے آرام دہ نشست پر بیٹھ گیا۔ میز پر اخبارات و فیشن میگزینز، بکھرے ہوئے تھے۔ میز کے بیچوں بیچ کولڈ ڈرنک اور دو گلاس رکھے تھے۔ سلیمان نے تیار شدہ سوالات کئے ۔ ستارہ نے ہر سوال کا مناسب جواب دیا۔ اس طرح یہ ملاقات تمام ہوئی۔ سلیمان کا پروگرام تھا کہ اس سے دوسری ملاقات ڈرامائی انداز سے کرے اور اپنی آمد کا مقصد بھی اُس کے گوش گزار کر دے۔ وہ جیسے ہی کلب کے خارجی دروازے کی طرف بڑھا، دُور کھڑی ستارہ نے اپنے وفادار ویٹر کو انعام دے کر اُس کے تعاقب میں روانہ کر دیا۔ سلیمان باہر نکل کے چند لمحے ادھر اُدھر محتاط انداز سے دیکھتا ہوا کھڑارہا پھر کچھ دُور کھڑے ایک رکشا کی طرف چلنے لگا۔ ویٹر بالا باہر نکل کر اُسے رکشا میں سوار ہوتے دیکھنے لگا۔ اسی وقت اُس کا دوست ویٹر شوکت اپنی موٹر سائیکل اسٹینڈ سے نکال کر سڑک پر لے آیا۔ جو نہی رکشا حرکت میں آیا موٹر سائیکل بھی اُس کے تعاقب میں متحرک ہو گئی۔ اچانک بستر پر سوتے سوتے ایک چیخ کے ساتھ سلیمان کی آنکھ کھل گئی۔ اس لمحے اس نے کمرے کی کھلی کھڑکی کو دیکھا جسے وہ بند کر کے سو گیا تھا۔ وہ تیزی سے کروٹ بدل گیا اور تیز چمکتا ہوا خنجر زور سے اُس کے بستر پر آلگا۔ سیاہ لباس پہنے لڑکے نے خنجر بستر سے کھینچا۔ سلیمان لڑھک کر بستر سے نیچے آگیا۔ وحشی لڑکا دوبارہ اس پر حملہ آور ہوا۔ سلیمان چند قدم پیچھے ہٹا پھر تیزی سے اُس کے خنجر والے لہراتے ہاتھ کو اپنے دائیں ہاتھ میں جکڑ لیا۔ لڑکا زور آزمائی کرتے ہوئے غرایا۔ اس کا دوسرا ہاتھ بھی سلیمان نے اپنے بائیں ہاتھ میں پکڑ رکھا تھا، جس پر نوکدار چونچ والا سیاہ دستانہ چڑھا ہوا تھا۔ دونوں میں پوری طاقت کے ساتھ زور آزمائی ہونے لگی۔ لڑکا ستارہ کے عشق میں دیوانہ ہو رہا تھا۔ وہ ورزشی جسم کا مضبوط لڑکا تھا لیکن سلیمان قدرتی طور پر طاقتور اور پھرتیلا نوجوان تھا۔ کبھی وہ اسے پیچھے دھکیل دیتا، کبھی لڑکا اسے پیچھے لے جاتا۔ تم کیوں مجھے مارنے آئے ہو ؟ سلیمان نے پوچھا۔ تم میری محبوبہ کے پیچھے پڑ گئے ہو۔ لڑ کا چیخا۔ اسی وقت بھاگتے قدموں کی آوازیں آئیں، پھر سلیمان کے کمرے کے دروازے پر زور زور سے دستک ہونے لگی۔ دروازہ ہلنے لگا۔ شاید تمہارے مددگار آگئے۔ سیاہ لباس والا لڑکا کچھ پریشان ہو کر بولا اور پھر ایک جھٹکے کے ساتھ سلیمان سے الگ ہو کر بڑی پھرتی سے کھلی کھڑکی میں سے گزر کر باہر گلی میں بھاگتا چلا گیا۔ لڑکا جھنجھلاہٹ میں اپنا خنجر وہیں پھینک گیا تھا۔ سلیمان نے تعاقب بے کار سمجھا اور آگے بڑھ کر دروازہ کھول دیا۔ پرویز خان کے چار ساتھی اس کے سامنے کھڑے تھے۔ سلیمان نے کھڑکی کا جائزہ لیا۔ شاید وہ رات کے وقت چٹخنی لگانا بھول گیا تھا۔ مزید سونے کے بجائے اس نے کچھ کارروائی کرنے کی ٹھانی۔ رات کے آخری پہر پیاس کی وجہ سے ستارہ کی آنکھ کھل گئی۔ پانی پینے کے بعد جب وہ بستر کی طرف بڑھی تو دائیں جانب کی کھڑکی کے بھاری پردے کے پیچھے سے کھانستا ہوا سلیمان اُس کے سامنے آگیا۔ اس کے ہاتھ میں ریوالور تھا۔ اسے دیکھ کر ستارہ کی آنکھیں حیرت سے پھیل گئیں، جبکہ سلیمان اس کی حیرت پر ہنس پڑا۔ میں زندہ ہوں۔ تمہارا عاشق مجھے قتل کرنے میں کامیاب نہیں ہو سکا۔ بھلا ایک بکرا شیر کا مقابلہ کس طرح کر سکتا ہے۔ ستارہ نے غصے سے نچلا ہونٹ دانتوں میں دبالیا، تاہم کچھ بولی نہیں۔ سلیمان اس کے قریب چلا آیا۔ مس ستارہ ! تم ارباز خان کی محبوبہ رہ چکی ہو ، اس لڑکے کو تم نے حال ہی میں پھانسا ہے۔ دلاور خان نے پرویز خان کی جو دو کروڑ کی رقم اڑائی تھی، اس میں سے پچاس لاکھ روپیہ میں برآمد کر چکا ہوں۔ باقی رقم کہاں ہیں ؟ سلیمان نے اُس کی آنکھوں میں آنکھیں ڈال کر پوچھا۔ ستارہ نے حیرت سے آنکھیں پیپٹائیں اور ٹال مٹول کرنے لگی کہ اُسے کچھ معلوم نہیں ، تب سلیمان نے پستول کا ٹرائیگر دبا دیا۔ پستول سے دھوئیں کی لکیر نکل کر ستارہ کے چہرے پر پڑی اور وہ لڑکھڑا کر بے ہوش ہونے لگی تھی کہ سلیمان نے آگے بڑھ کر اُس کے پُرشباب بدن کو گرنے سے بچالیا۔ ستارہ کی آنکھ کھلی تو وہ سلیمان کے ساتھ دریا کے کنارے ویران مقام پر بنے ایک آسیب زدہ بنگلے میں قید تھی۔ اس کے دائیں بائیں دو آدمی کھڑے تھے ، جو اس کے لیے اجنبی تھے۔ اسی اثناء میں، اچانک تیز بارش کے ساتھ ہی دروازے پر دستک کی آواز میں سُنائی دینے لگیں۔ سلیمان اپنی کتابیں چھوڑ کر خارجی دروازے کی طرف بھاگا اور بیرونی دروازہ کھول دیا۔ گیٹ پر دلاور خان کھڑا تھا۔ سلیمان نے اُسے اندر آنے کا اشارہ کیا اور اس کمرے میں لے گیا، جہاں ستارہ موجود تھی ۔ اس کا نام ستارہ ہے۔ اس کے ارباز خان سے تعلقات تھے ، مگر یہ کہتی ہے کہ رقم اس کے پاس نہیں۔ ارباز خان نے اُسے رقم کی ہوا بھی نہیں لگنے دی۔ سلیمان نے بتایا۔ یہ جھوٹ بول رہی ہے۔  دلاور خان یہ کہتے ہوئے ستارہ کی طرف بڑھا ہی تھا کہ سلیمان تیزی سے اس کے اور ستارہ کے درمیان آکھڑا ہوا۔ کیا تمہیں پر ویز خان نے یہاں بھیجا ہے؟ اس نے پوچھا۔ نہیں، میں خود آیا ہوں ، تاکہ اس سے پوچھ کچھ کر سکوں۔ دلاور خان نے جواب دیا۔  تمہیں کوئی اعتراض ہے؟ ہاں، مجھے اعتراض ہے۔ سلیمان نے سینے پر ہاتھ باندھتے ہوئے کہا۔ یہ سنتے ہی وہاں موجود دونوں آدمی اپنی جگہ سے اٹھ کر دلاور خان کے دائیں بائیں کھڑے ہو گئے۔ سلیمان کو صورت حال سمجھنے میں ذرا بھی دیر نہ لگی تھی۔ کوئی بات نہیں۔ دلاور خان مسکرایا۔ میں تمہیں سمجھانے کے لیے پوری طرح تیار ہو کر آیا ہوں۔ میں تم سے الجھنا نہیں چاہتا۔ سلیمان نے ضبط کرتے ہوئے کہا۔ تم بھی بات بڑھانے کی کوشش مت کرو، میں پرویز خان کے لیے کام کرتا ہوں اور میرا فرض ہے کہ میں کام کو اس طرح انجام دوں، جس سے وہ مطمئن ہو۔ اس سے پہلے کہ میں اور تم کوئی ایسا قدم اٹھائیں جس سے بعد میں پچھتانا پڑے، کیا یہ بہتر نہیں ہو گا کہ ہم پر ویز خان کو فون کرلیں ! اب یہ ممکن نہیں کالج بوائے۔ دلاور خان کا لہجہ اور مسکراہٹ عجیب تھی۔ شاید تمہیں معلوم نہیں کہ پرویز خان مرچکا ہے۔ سلیمان ایک دم سکتہ میں آگیا۔ اس کا چہرہ سفید پڑ گیا۔ اسے اپنے جسم میں سردی کی تیز لہریں دوڑتی محسوس ہونے لگیں۔ میں غلط نہیں کہہ رہا۔  دلاور خان نے اپنی بات جاری رکھتے ہوئے کہا۔ کل رات اچانک اس کا انتقال ہو گیا۔ ایسا معلوم ہوتا ہے کہ جو آخری درد اس کے اٹھا تھا وہ السر کا نہیں بلکہ دل کا تھا۔ چنانچہ جب تک تنظیم کے بڑے کوئی دوسری ہدایت جاری نہ کریں، پرویز کی جگہ میں اس کے کام کا انچارج ہوں اور میں سمجھتا ہوں کہ اگر میں باقی رقم بر آمد کرنے میں کامیاب ہو جائوں تو تنظیم کی انتظامیہ پر میری کارکردگی کا اچھا اثر پڑے گا۔ یہ کہتے ہوئے اس نے اپنے دائیں طرف کھڑے ساتھی ٹونی کی طرف دیکھا۔ اسے لوگوں کی زبان کھلوانے میں کافی مہارت حاصل ہے۔ سلیمان اگرچہ ستارہ کی طرف نہیں دیکھ رہا تھا مگر اسے احساس تھا کہ وہ بُری طرح کانپ رہی ہے۔ اس نے اس کی مدد کا فیصلہ کر لیا۔ تو یہ ہے پوری داستان کالج بوائے۔  دلاور خان کہہ رہا تھا۔ اب بھی کوئی اعتراض ہے؟ نہیں۔ سلیمان نے کچھ سوچتے ہوئے نفی میں سر ہلایا۔ میں سمجھتا ہوں ایسی صورت میں اب تم ہی باس ہو۔ دلاور خان نے مسکراتے ہوئے سر ہلایا اور ٹونی کو کہا کہ وہ ستارہ کو دوسرے کمرے میں لے جائے۔ ٹونی مسکراتا ہوا ستارہ کی طرف بڑھا، لیکن ابھی اُس نے دو قدم ہی اُٹھائے تھے کہ سلیمان نے پھرتی سے اپنی پتلون کی پیٹی میں لگا ہوا ریوالور نکالا اور یکے بعد دیگرے دو فائر اس کے سینے میں جھونک دیئے۔ ٹونی کوئی آواز نکالے بغیر خون اگلتا ڈھیر ہو گیا۔ دلاور خان کا منہ حیرت و خوف سے کھلے کا کھلا رہ گیا۔ سلیمان تیزی سے اُس کی جانب گھوما اور اس کی تیسری گولی دلاور خان کے حلق کے پار ہو گئی۔ اتنی دیر میں اس کا دوسرا ساتھی ریوالور نکال چکا تھا، مگر اس سے قبل کہ وہ فائر کرتا سلیمان نے لگاتار تین گولیاں اس پر فائر کر دیں پھر بھی اُس نے گرتے گرتے ایک فائر کر دیا جو سلیمان کے سینے میں لگا۔ وہ فرش پر گر پڑا، اس کے ہاتھ سے ریوالور چھوٹ گیا۔ ستارہ تیزی سے اس کی جانب بڑھی۔ شکر ہے تم میری مدد کے لیے موجود ہو ۔ سلیمان نے ایک ہاتھ اپنے زخم پر رکھ کر کراہتے ہوئے کہا، پھر دیوار سے پشت لگا کر بیٹھ گیا۔ اس کی نظروں کے سامنے اندھیرا چھانے لگا تھا۔ نیم بے ہوشی میں ستارہ کے ہاتھ اسے اپنے جسم پر رینگتے ہوئے محسوس ہوئے۔ وہ اُس کی جیبیں ٹول رہی تھی۔ سلیمان کو حیرت ہوئی۔ اس نے آنکھیں کھول کر دیکھا۔ ستارہ اس کی جیب سے کار کی چابی نکال رہی تھی۔ تم کیا کر رہی ہو ؟ اس نے بھاری آواز میں پوچھا۔ یہاں سے جانے کی تیاری۔ ستارہ نے غیر جذباتی لہجے میں کہا۔ مگر مجھے تمہاری مدد کی ضرورت ہے۔  وہ ملتجیانہ لہجے میں بولا۔ ستارہ نے سنی ان سنی کرتے ہوئے اس کا اور دلاور خان کے دوسرے ساتھی کا ریوالور اٹھا لیا۔ اگر پھر کسی نے مجھ سے باقی رقم چھیننے کی کوشش کی تو یہ میرے کام آئیں گے۔ اس نے جیسے اپنے آپ سے کہا اور تیزی سے دونوں ریوالور اپنے بیگ میں رکھ لیے، پھر ایک تولیے سے چیزوں پر سے اپنی انگلیوں کے نشانات کی صاف کرنے لگی۔ ابھی وہ کام سے فارغ ہوئی تھی کہ اس نے اپنے قریب کسی کے کراہنے کی آواز سنی۔ وہ چونک کر پلٹی تو اس کا منہ حیرت سے کھلا رہ گیا۔ سلیمان دیوار کا سہارا لیے کھڑا تھا اور اس کے ہونٹوں پر خونی مسکراہٹ تھی۔  تم دلاور خان کے پہلے ساتھی کو بھول گئیں۔ وہ ریوالور کا رُخ اس کی طرف کرتے ہوئے بڑی مشکل سے بولا۔ ایک ریوالور اس کے پاس بھی تھا۔ میں نے یہ بات پہلے ہی جان لی تھی کہ تم رقم کے متعلق ضرور کچھ نہ کچھ جانتی ہو ، پھر بھی میں نے تمہاری مدد کرنا چاہی، اب جب میری زندگی ختم ہو رہی ہے تو پھر تم کیوں زندہ رہو اس نے چند گہرے گہرے سانس لیے پھر آہستہ سے بولا۔ اگر تم اس وقت میری مدد کرنے پر آمادہ ہو جاتیں تو میں تمہیں زندہ چھوڑ دیتا مگر اس نے مضطرب لہجے میں کہا۔ اس کے سینے سے خون تیزی سے نکل رہا تھا۔ تم ایک سنگ دل عورت ہو… یہ کہتے ہوئے اُس نے ٹرئیگر دبا دیا۔ یہ اس کی زندگی کی آخری گولی تھی، جو ہمیشہ کی طرح اپنے ہدف کے سینے میں پیوست ہو چکی تھی۔ اردو کہانیاں خواتین ڈائجسٹ خواتین ڈائجسٹ کہانیاں آن لائن
Kambukht Ramju | UrduZone,"کیوں ری میری چڑیا پھر کیسا چل رہا ہے کھیل, بالکل اے ون استاد – کاجل بھری سیاہ آنکھوں کو مٹکاتی سونی نے فون ایک کان سے ہٹا کر دوسرے کان پر لگاتے ہوئے خالص اسی انداز میں جواب دیا۔ شاباش تو پھر شیشے میں اتار رہی ہے نا ان لوگوں کو؟ اوئے کیا مطلب ہے تیرا- تجھے خبر ہے کہ میں انہیں اپنے بس میں کر چکی ہوں- اب تو آخری آخری داؤ چل رہے ہیں ۔ واہ میری سونی بلبل تجھ سے یہی امید تھی ۔ دیکھ غازی! اب تو بھی مجھے دلا دے ناں وہ ناک کی کیل خالص سونے کی چمکنے والی ۔ اس کا موڈ خوشگوار ہوتا دیکھ کر سونی نے بھی فرمائش کر ڈالی۔ ایک کیل کیا چیز ہے تجھے میں سونے میں تول دوں گا، تو بس اپنا کام جاری رکھ۔ ایک مکار سی مسکراہٹ نے مستقل اس کے چہرے کا احاطہ کر رکھا تھا- میری طرف سے تو بےفکر ہو جا۔ بیگم صاحبہ تو میرے علاوہ کسی اور کے ہاتھ کی بنی چائے ہی نہیں پیتی ۔ کل پتا ہے کیا ہوا ؟” ہاں جلدی بتا۔ وہ بے صبری سے بیچ میں ہی بول اٹھا تھا۔ بیگم صاحبہ اور بڑے صاحب میرے بنائے پھلکوں پہ فدا ہیں۔ کل بیگم صاحبہ نے پھلکوں کے فوٹو لے لے کر اپنی سہیلیوں کو دکھائے تھے- کیا بات ہے تیری غازی خوش ہوا۔ تجھے تو اب مری کے پہاڑوں کی سیر پہ بھی لے جانا پڑے گا۔ ہائے سچ کتنا مزا آئے گا تیرے ساتھ برف پر بھاگنے کا- اس وعدے پر سونی کھل ہی گئی ، غازی نے کھل کر ہنستے ہوئے فون بند کیا تھا۔ رمجو ادھر آ، لے پکڑ سو روپے اور دوڑ کے اسٹور سے ایک پاؤ ماش کی دھلی دال تو لے آ۔” بیگم صاحبہ کیا وہ دال دھو کے دیں گے؟” ان سے نوٹ پکڑ کر رمجو نے جو یہ احمقانہ سوال کیا وہ بیگم رعنا صدیقی کو تاؤ دلانے کے لیے کافی تھا۔ ہائے میں تیرے صدقے جاؤں نہیں دھو کے ہی کیوں بلکہ پکا کر بھگار بھی لگا کے دیں گے وہ دکان والے- رمجو کے چہرے پہ حماقت تو برس ہی رہی تھی اب ساتھ حیرت بھی شامل ہو گئی ، وہ ان کی بات کو سچ سمجھ بیٹھا تھا- یوں کھڑا میرا منہ کیا دیکھتا ہے جا لے بھی آ جلدی مگر یاد رکھ دھلی ماش کی دال- شہادت کی انگلی سے اشارہ کر کے بڑے رعب سے انہوں نے حکم صادر کیا تو وہ بے چارہ سہم کر پیچھے کو ہٹا اور تیزی سے باہر کو بھاگ گیا۔ ایک تمہارے ابا اور دوسرا یہ نامراد ہر وقت مجھے جلانے پہ تلے رہتے ہیں۔ وہ بڑبڑاتی رمشا اور زینب کے پاس چلی آئیں- دونوں اپنے ٹیسٹ کی تیاری میں مگن تھیں۔ امی آخر ہوا کیا ہے؟ رمشا نے کتاب سے نظر ہٹا کر ماں کو دیکھا جو اس وقت جھنجھلائی ہوئی تھیں- ایک آنکھ نہیں بھاتا یہ لڑکا مجھے۔ امی وہ تو ٹھیک ہے لیکن اس میں میرے ابا کا کیا قصور ہے؟ زینب کی ہمدردیاں ہمہ وقت ابا کے ساتھ ہوتی تھیں- نہیں تو اور کس کا قصور ہے، انہوں نے زینب کو دیکھا,  جو تمہارے ابا کا نہیں میں نے بہتیرا کہا، منت کی کہ یہاں سے ہی کوئی دیکھ بھال کے اچھا سا ملازم رکھ لیتے ہیں مگر نہیں مانے اور اگلے ہی روز مجھے بتائے بغیر گاؤں جا کے یہ نمونہ اٹھا لائے میرے لیے۔ نرا درد سر اور بدھو، نکما الگ- رمشا نے انہیں الجھن میں دیکھ کر سمجھانا چاہا- امی اب آہی گیا ہے تو چھوڑیں ، ٹینشن نہ لیں۔ مگر وہ آج ہی سارا غبار نکالنے کے ارادے سے بیٹھی تھی- کیسے نہ لوں ٹینشن، ہماری کالونی کے سب گھروں میں ملازم ہیں ادھر رضا صاحب کا نوکر ہے کیسا چست اور ہوشیار سا، پھر ساتھ ہمسائے میں ہی دیکھ لو لڑکی ہو کر بھی کام کی پھرتیلی، مردوں کی طرح گھر کے کام کرتی ہے اور باہر کے بھی۔ سامنے چوہدری صاحب کے نوکر کی بھی سنو تنخواہ وہ ڈرائیور کی لے رہا ہے مگر ہر فن مولا۔ کیا کیا گن نہیں اس لڑکے میں ۔ بھئی الیکٹریشن کے کام میں وہ طاق، پلمبری میں اسے مہارت، پھر مالی کا کام الگ اسی نے سنبھال رکھا ہے۔ وہ دونوں ماں کے اس دکھ سے بخوبی واقف تھیں اس لیے اب خاموشی سے سن رہی تھیں۔ کل فری سے بات ہوئی ، بڑی تعریفیں کر رہی تھی اپنے نئے نوکر کی۔ اس کی خوش نصیبی دیکھو کیا شاندار کھانا بناتا ہے وہ کہ بندہ انگلیاں چاٹ بیٹھے، ہریسہ ، شب دیگ تک تو وہ بنالیتا ہے ساتھ پورے گھر کو بھی سنبھالتا ہے۔ فری کو کوئی ٹینشن ہی نہیں، دو بار سہیل کے باس کے گھر جا کر بھی کھانا پکا کے آیا ہے۔ اچھا، میں تبھی سوچ رہی تھی کہ سہیل خالو کی پروموشن کیوں اتنی جلدی ہو گئی۔ خیر اب ایسی بھی کوئی بات نہیں بڑا محنتی ہے فری کا میاں۔ رمشا کے مذاق کا بُرا مانتے ہوئے انہوں نے جلدی سے کہا۔ امی! آپ آرام سے ابا کو سمجھا ئیں وہ مان جائیں گے ۔ زینب نے انہیں سنجیدگی سے مشورہ دیا۔  یہی تو رونا ہے کہ وہ بڑے آرام سے کہہ دیتے ہیں کہ کوئی بات نہیں کچھ خود سیکھ جائے گا باقی کا بیگم آپ ہی اسے سکھا سمجھا دیں۔ یہ واپس نہیں جائے گا۔ جیسے میں نے یہاں ٹریننگ اسکول کھول رکھا ہو۔ یہ گاؤں سے اجڈ گنوار لڑکے لاتے جائیں اور میں انہیں سدھارتی رہوں، دماغ کھپاؤں، اس سے پہلے والے شیدو کو سکھا کر کیا ملا، جب کام لینے کا وقت آیا تو یہ اسے لے جا کر فیکٹری میں بھرتی کرا آئے۔ باہر گیٹ دھڑا دھر بج رہا تھا۔ لو آ گیا تمہارے ابا کا چہیتا ۔ اب پتا نہیں کیا اٹھالایا ہے ۔ وہ اٹھ کھڑی ہوئیں۔ میں کہے دیتی ہوں لڑکیو! اگر وہ دھلی دال نہ لایا تو میں نے بھی اسے دھو کے رکھ دینا ہے۔ ان کی بات سن کر رمشا اور زینب دونوں ہی کھلکھلا کے ہنس دیں۔ بیگم صاحبہ یہ کیسے ڈالتے ہیں اس میں, صاحب نہانے گئے ہیں۔ وہ صبح کچن میں ناشتہ بنانے میں لگی ہوئی تھیں کہ رمجو شلوار اور کمر بند اٹھائے ان کے سر پہ کھڑا دانتوں کی نمائش کر رہا تھا۔ کیوں تمہیں نہیں ڈالنا آتا، اس میں کون سی سائنس چلتی ہے۔ اتنا بڑا ہو گیا تو مگر کچھ نہ سیکھا۔ طنز سے ان کی بھنویں سکڑ گئیں۔ شلوار اس کے ہاتھ سے جھپٹ کر انہوں نے اسے ناگواری سے دیکھا تو وہ خجل سا ہو گیا۔ وہ جی گاؤں میں تو اماں کے بعد میری بہنیں ہی سب کام کر دیتی تھیں میرے۔ مجھے تو اٹھ کر پانی بھی نہ پینے دیتی تھیں۔ رمجو کی آواز شاید بھرا گئی ادھر کوئی لاڈ نہیں چلنے والے تیرے, اب سیکھ لے یہ سارے کام- کس قدرسرد مہری تھی ان کے لہجے میں، جلدی جلدی ہاتھ چلا کر انہوں نے کمر بند ڈال کے شلوار اس کی طرف اچھال دی اور پھر سے چولہے کے آگے جا کھڑی ہوئیں۔ بندہ ملازم اپنے آرام کے لیے رکھتا ہے نہ کہ دردسر بنانے کے لیے ۔  رمجو کے جاتے ہی انہوں نے خود کلامی کی۔ ایک روز تو صدیقی صاحب بھی اس کے اناڑی پن کا شکار ہو گئے ۔ بیگم رعنا چند گھنٹوں کے لیے میکے گئیں۔ پیچھے سے رمجو صاحب کے لیے چاہئے بنا لایا کپ سے گھونٹ بھرتے ہی وہ بلبلا اٹھے- یار یہ شکر کی جگہ تم نے اس میں نمک کیوں ملایا ہے، چائے نہ ہوئی تیزاب ہو گیا۔ گھبراہٹ میں اس سے کوئی جواب ہی نہیں بن پا رہا تھا۔ ابا! کیا بات ہو گئی۔ رمشا اور زینب دونوں کمرے سے باہر چلی آئیں۔ رمجو ایک طرف کھڑا نگاہیں جھکائے کھسیانی سی ہنسی ہنسے جارہا تھا ۔  بیٹا ان کو چکھ کر کم از کم بندہ فرق ہی سمجھ لیتا ہے۔ وہ ہنستے ہوئے کہہ رہے تھے۔ اس پر خفا ہونے کے بجائے ان کا انداز ناصحانہ تھا۔ تھا۔ جی صاحب آگے سے دھیان رکھوں گا، آپ کو اور بنا دوں ۔ وہ بڑے ادب سے پوچھ رہا اچھا ٹھیک ہے، بنا لاؤ۔ ان کے دھیمے سے لہجے میں پیار چھپا تھا وہ کسی تابعدار بچے کی طرح سر ہلاتا کچن میں چلا گیا۔ بابا ابھی تو شکر کریں کہ امی گھر پہ نہیں ہیں ورنہ اس کی تو جو شامت آنی تھی ساتھ میں آپ کو بھی باتیں سننی پڑتیں۔ ہاں جی میں اس کو گھر لانے کا جو خطا وار ہوں، کیا کریں اب یہ سب سہنا تو پڑے گا اس کی خاطر رمشا کے مذاق پہ انہوں نے ہنستے ہوئے جواب دیا۔ اس کے اچھے خاصے نام کو تمھاری ماں نے بگاڑ رکھا ہے۔ پتا نہیں کیا ملتا ہے انہیں نام بگاڑ کر… امی کو اسے کام سمجھانے کے لیے بڑا دماغ کھپانا پڑتا ہے ابا تو وہ بھی چڑ کر بولے جاتی ہیں۔ اللہ ان کے دل میں رحم ڈال دے اس کے لیے۔ رمشا کی بات پر صدیقی صاحب نے فکرمندی سے کہا۔ اے لڑکے ادھر دیکھ نیا آیا ہے کیا۔ وہ چھت پہ کھڑا کپڑے پھیلا رہا تھا کہ برابر والی چھت پہ جھاڑو لگاتی سونی نے اسے مخاطب کیا۔ انداز خاصا بے باک تھا۔ جی مختصر سا جواب دے کر وہ اپنا کام کرتا رہا۔ بھدو کہیں کا وہ ہنس دی۔ یہ بتا کتنی تنخواہ پہ آیا ہے، گھر کی مالکن زیادہ کام وغیرہ تو نہیں لیتی ۔ کڑوے مزاج کی تو نہیں کہیں ۔ سونی نے ایک ساتھ کئی سوال کر ڈالے تھے۔ نہیں جی ، ایسا کچھ نہیں ہے۔ صاحب لوگ میرے ساتھ بہت اچھے ہیں۔ وہ اسے مکمل نظر انداز کیے بدستور کپڑے پھیلاتا رہا ، جس پر سونی کو غصہ آگیا۔ ہوں آیا بڑا نیک پارسا، آج کل کے نوکر بھی ممی ڈیڈی ہوتے ہیں۔ وہ بڑبڑائی۔ کمر پہ ہاتھ جمائے وہ اسے دیکھے گئی- مجال ہے جو رمجو نے ایک بار بھی اسے نظر اٹھا کے دیکھا ہو اور وہ سکون سے کپڑے پھیلا کر خالی ٹوکری اٹھا کر سیڑھیوں کی جانب بڑھ گیا۔ کچن سے کام وغیرہ نبٹا کر بیگم رعنا اندر آ ئیں تو صدیقی صاحب ٹی وی کے آگے بیٹھے تھے رمجو بھی نیچے کارپٹ پر پاؤں پسارے ان کے ساتھ ٹی وی پر نظریں جمائے ہوئے تھا۔ آپ بٹھائے رکھیں اسے اپنے گھٹنوں سےلگا کے ۔ وہ صدیقی صاحب پر برس پڑیں۔ کیا ہے جو سامنے چوہدری صاحب کے نوکر کے ساتھ ذرا دیر کو بیٹھ جایا کرے، کوئی کام کی بات کچھ عقل مت ہی سیکھ لے گا، اس کا اپنا ہی فائدہ ہے۔ ان کی آواز خاصی بلند ہو چکی تھی ۔ ساری ذمے داری میری ہی نہیں آپ بھی کچھ سوچیں کہ یہ تھوڑا بہت نل مرمت کرنا، کوئی سوئچ ٹھیک کرنا یا بلب لگانا سیکھ لے گا، اس سے تو کوئی شان میں فرق نہیں آ جائے گا اس کی ، آپ بات تو کریں اس لڑکے سے۔ نہیں بیگم صاحبہ میں اس کے پاس بالکل نہیں بیٹھوں گا وہ اچھا آدمی نہیں ہے۔ رمجو کا چہرہ لال بھبھوکا ہو گیا تھا۔ لوجی کل کا بچہ جسے چار دن نہیں ہوئے آئے اور لگا اس کالونی میں شرافت کے سرٹیفکیٹ بانٹنے- وہ طنزیہ ہنس دیں تو رمجو اٹھ کر تیزی سے لاؤنج سے باہر نکل گیا۔ بس مفت کی روٹیاں توڑتا رہے تو ٹھیک، کام سیکھنے میں موت پڑ جاتی ہے اس کو۔ وہ کسی لگی لپٹی کی قائل نہ تھیں۔ آپ بھی کسی کسی وقت بہت زیادتی کر جاتی ہیں اس غریب کے ساتھ ۔ صدیقی صاحب بالآخر بول ہی پڑے۔ بن ماں کا بچہ ہے کام بھی سیکھ لے گا۔ ابھی اسے آئے پندرہ دن بھی نہیں ہوئے ۔ ہائے میں نے ایسا کیا کہہ دیا بھلا جو اسے برا لگ گیا۔ جس کی جو صفت ہے وہ تو میں ضرور بیان کروں گی- اپنی غلطی وہ کم ہی مانتی تھیں اس لیے بولتی ہی گئیں- حتیٰ کہ صدیقی صاحب نے بھی ٹی وی بند کر کے آنکھیں موند لیں۔ اکتوبر کا اختتام ہوتے ہی گلابی جاڑے کا آغاز ہو چکا تھا۔ فضا میں ہلکی ہلکی خنکی خزاں کی آمد کا پتا دے رہی تھی۔ صبح ناشتے کے بعد وہ مجھ کو ساتھ لگائے اسٹور کی صفائی میں جتی تھیں ۔ لحاف، بستر اور تکیے سب کو دھوپ لگوانے کے لیے صحن میں چارپائیوں پر بچھا رکھا تھا۔ یکایک گلی سے بہت ساری آوازیں ابھرنے لگیں۔ 
رمجو جا دیکھ تو باہر کیسا شور ہے۔ ان کے حکم کی تعمیل میں وہ فورا ہی باہر کو بھگا مگر ساتھ ہی گھبرایا ہوا انہیں پکارتا واپس آ گیا۔ ماں جی ماں جی، وہ رکا۔ میرا مطلب ہے بیگم صاحبہ! باہر بہت ساری پولیس کھڑی ہے۔ صدیقی صاحب ناشتے کے بعد ابھی بستر پر ہی محو استراحت تھے۔ بیگم کے بلاوے پر باہر دوڑے، وہ بھی دوپٹہ سنبھالتی پیچھے ہولیں۔  واردات یہ ہوئی کہ ان کے ہمسائیوں کی ملازمہ سونی اور سامنے چوہدری صاحب کے ڈرائیور نے مل کر دونوں گھروں کے مکینوں کو رات چائے میں نشہ آور چیز پلا کر بے ہوش کر ڈالا اور ان کے گھروں کا سارا قیمتی سامان اور نقدی سمیٹ کر چلتے بنے تھے۔ تشویش اس وقت اور بڑھ گئی کہ دونوں گھروں کے بچوں کو ملا کے تقریباً گیارہ افراد کو تاحال ہوش نہیں آیا تھا۔ اے میرے خدا! یہ میں کیا سن رہی ہوں، ہمسائے میں اتنی بڑی واردات ہو گئی اور ہمیں خبر تک نہ ہوئی ۔ بیگم رعنا نے دہل کر سینہ پیٹ لیا ۔ اور پھر شاہ تاج ٹاؤن کی گلی نمبر سات ایمبولینسوں کی آوازوں سے گونج اٹھی۔ بے ہوش افراد کو ہسپتال منتقل کرنے کے لیے آنے والی ان گاڑیوں سے علاقے میں شدید خوف و ہراس پھیل گیا۔ گھروں کے اندرعورتوں کے دل ہول ہول جاتے ، چھوٹے بچے مارے ڈر کے ماؤں سے لپٹے جا رہے تھے۔ چھٹی کا دن ہونے کی وجہ سے دور و نزدیک کی گلیوں سے مجمع بھی خوب امڈ آیا تھا۔ آن کی آن میں مختلف ٹی وی چینلز کی گاڑیاں بھی آپہنچیں بلکہ دو ایک چینل والوں نے تو صدیقی صاحب کو بھی پوچھ گچھ کے لیے دھر لیا۔ پولیس نے تفتیش الگ کی۔ آخر کو ہمسائے جو تھے۔ گیٹ کی اوٹ سے اس تمام منظر کو دیکھتی بیگم رعنا دھڑکتے دل کے ساتھ اندر آ بیٹھیں۔ پیچھے پیچھے صدیقی صاحب بھی اندر داخل ہوئے۔ بیگم صاحبہ! اب ہمارے صاحب بھی ٹی وی پہ آئیں گے ۔ رمجو بھولے پن سے انہیں بتا رہا تھا۔ ہم تو بھئی اس ملازمہ کی چائے سے ہی محروم رہ گئے جس کی پوری گلی میں دھوم تھی۔ کیا تھا جاتے جاتے آپ کو بھی اس کی ترکیب بتا جاتی ۔ کن اکھیوں سے انہیں دیکھتے ہوئے صدیقی صاحب نے ذرا قریب ہو کے جملہ کسا۔ سوچ رہا ہوں کہ رمجو کوٹوٹیاں، بلب لگانا اور دنیا داری اب کون سکھائے گا۔ میرا خیال ہے اسے اب چند روز کے لیے فری کے ملازم کی شاگردی میں دے آتے ہیں، کیا خیال ہے آپ کا، آپ کو اس وقت بھی مذاق سوجھ رہا ہے۔ یہ سب کیا ہو گیا ہے۔ وہ ششدرسی بیٹھی تھیں ۔ ہاں بھئی جب گھر کی عورتیں سارا گھر نوکروں پہ چھوڑ کر ہر چیز سے لا پروا، اپنی ہی دلچسپیوں میں گم رہیں گی تو پھر ایسے نتائج کے لیے بھی تیار رہنا چاہیے۔ وہ یک تک انہیں دیکھتے گئیں- آپ ٹھیک ہی کہتی تھیں آج مان بھی لیا چوہدری صاحب کے ڈرائیور کو، واقعی ہر فن مولا تھا۔ ڈکیتی میں بھی ماہر وارداتیا نکلا۔ صدیقی صاحب بھی بھگو بھگو کر ان پر طنز کے تیر اچھال رہے تھے۔ اب آرام دہ کرسی پر براجمان ہو کر سکون سے اخبار کا مطالعہ کرنے لگے مگر وہ ہنوز اسی حال میں بیٹھی تھیں۔ رمیض بچے۔ وہ صحن میں چوکڑی مارے بیٹھا بڑے جوش و خروش سے صدیقی صاحب کے جوتے پالش کرنے میں مگن تھا جب اس نام پر چونکا۔ جی اماں ۔ بے ساختہ ہی وہ بول اٹھا۔ آج مدت بعد کسی نے اسے پیار سے پکارا تھا۔ بالکل اماں کی طرح، نرم سے لہجے میں گھلی وہی حلاوت ۔ اس نے سر اٹھا کے دیکھا تو سامنے بیگم رعنا صدیقی کھڑی تھیں ممتا کا روپ لیے سراپا شفقت، وہ ادب سے اٹھ کھڑا ہوا۔ رمیض بیٹا! تم بے شک مجھے ماں جی کہہ لیا کرو، مجھے برا نہیں لگے گا ۔ اس کے سر پہ ہاتھ رکھ کر وہ اپنائیت سے کہہ رہی تھیں۔ میں تو جی آپ کو اپنی ماں ہی سمجھتا ہوں۔ اس کی آواز کانپ گئی اور آنکھوں سے بہت سارے آنسو ایک ساتھ لڑھک کر نیچے زمین پر موتیوں کی مانند بکھر گئے۔ ایسے میں ان کی اپنی آنکھیں بھی بھیگ گئیں، جنہیں دوپٹے سے پوچھتی وہ بہن کو فون کرنے چل دی تھیں۔ اردو کہانیاں خواتین ڈائجسٹ خواتین ڈائجسٹ کہانیاں آن لائن"
Sacha Fankar | Part2 | UrduZone,"میلوں کا اور سرکسوں کا زمانہ ہی اچھا ہوتا ہے، کیا کہتی ہو۔ اماں نے بیسن کی روٹی بیل کرتوے پر ڈالتے ہوئے کہا، پیٹ بھر کر کھاتے تو ہیں ان دنوں میں۔ سمعیہ بے دھیانی سے اس کی بات سن رہی تھی۔ اس کی پوری توجہ توے پر پڑی روٹی پر تھی جس میں پیاز ہری مرچیں ثابت دھنیا کٹی ہوئی سرخ مرچیں اپنی بہار دکھاتی نظر آ رہی تھیں۔ انہیں دیکھ کر اس کو بھوک کا شدت سے احساس ہو رہا تھا۔ وہ چھٹی کا دن تھا ، اس نے جی جان سے اس چھوٹے سے کمرے کی صفائی کی تھی کپڑے دھوئے تھے اور نہائی تھی، جب وہ کاموں سے فارغ ہوئی تو بہت دن کی چلچلاتی دھوپ گرمی اور حبس کے بعد اچانک آسمان بادلوں سے ڈھک گیا تھا اور پل کے پل میں مہینہ برسنے لگا تھا۔ اگرچہ یہ موسم اس قسم کی مخدوش عمارتوں کے لیے انتہائی خطرناک تھا جس میں وہ رہتی تھیں مگر موسم کی تبدیلی نے اس کا موڈ بہت خوشگوار کر دیا تھا۔ اس پر اماں کو بھی بیسنی روٹیوں اور پودینے کی چٹنی کا خیال آگیا تھا اور اب توے پر پکتی روٹی کی خوشبو نے سمیعہ کے سارے حواسوں پر غلبہ پالیا تھا۔ خلیفہ کہتا تھا پترلاجونتی! افنکار کبھی بھوکا نہیں مرتا- اماں کہہ رہی تھی۔ فنکار ہر دور میں بھوکا مرتا رہا مگر اب یہ دور ہے ایک مضبوط میڈیا کا- سمیعہ کو بے دھیانی میں سنے خلیفہ بشیر کے فری قول کے جواب میں دور حاضر کے کسی دانشور کا قول یاد آگیا۔ وہ کہتا تھا۔ فنکار کے لیے کام کی کمی نہیں بس اپنا اسینڈر (سٹینڈرڈ) نہ اونچا کرے آدمی۔ اماں نے روٹی پر چٹنی رکھ کر پلیٹ اسے پکڑتے ہوئے کہا۔ پیٹ کی بھوک ، ہر فن پر ، ہر اسٹینڈرڈ پر بھاری۔ سمیعہ نے بے تابی سے گرم روٹی کا لقمہ توڑتے ہوئے اپنے تئیں ایک سنہری بات سوچی۔ ابھی بھی میری مانگ ہے استاد کا فو کہہ رہا تھا- بڑے فنکار آئے بڑی دھومیں مچائیں پر نہ ہوا کوئی تیرے جیسا تو تو شہزادی ہے۔ سدا بہار نوٹنکی کی شهزادی- سنجیدہ تھیٹر کی دنیا میں آئے روز نت نئی جہت کا آغاز ہوتا رہتا ہے۔ تھیٹر سے وابستہ لوگ اپنے اپنے میدان کے ماہر اور مشاق ، مختلف تھیٹر گروپس اور آرٹ اکیڈمیز نے اپنی شناخت اور پہچان کے لیے ایسے ٹائیٹل نیم ، تخلیق کیے ہیں جن کو سن کر ہی کلاسیکیت کا احساس ہوتا ہے- اجوکا، این سی اے نوٹنکی، چترکار، ڈنکا آرٹس ایسے نام جیسے ماضی سے پیوستگی کا احساس دیتے ہیں۔ چند دن پہلے ہی سمیعہ نے ایک اردو روزنامے میں تھیٹر پر لکھا گیا ایک کالم پڑھا تھا۔ این سی اے نوٹنکی اسے یہ نام پڑھ کر اماں اور خلیفہ بشیر کا خیال آیا تھا۔ کیا اماں اور اس کے جیسے دوسرے لوگ تاریخ کی باقیات کہلائے جانے والے ہیں۔ اس نے سوچا تھا۔ اوہ ! اماں نے دوسری روٹی اس کی پلیٹ میں رکھی تو وہ چونک گئی ۔ اس سے پہلے کہ میں اپنی سوچوں کی دنیا کے پاتال میں اتر جاؤں مجھے اوپر ہی سے واپس آجانا چاہیے تاکہ میں اس موسم اور اس مزے دار کھانے سے لطف اندوز ہو سکوں ۔ اس نے سوچا۔ اماں سرکس کی کوئین نہ ہوتی تو مہینے کی آخری تاریخوں میں اس عیاشی کا متحمل کوئی کیسے ہو سکتا تھا- کھانا کھانے کے بعد اس نے چپکے سے خود سے کہا- پیٹ کی بھوک کے آگے سارے معیار ہیچ۔ اس نے اس دن کی دوسری سنہری بات سوچی۔ مینڈک کی آنکھیں معمول سے بڑی ہوئی چاہئیں کیونکہ سارے تاثرات روشنیوں کے ذریعے آنکھوں ہی سے دیے جاتے ہیں ۔ زور و شور سے جاری کام کے دوران سمیعہ اس طرح کے لقمے اکثر دینے کی عادی تھی۔ کبھی کبھار سعد کو الجھن ہوتی یہ ایسی بات وقت پر کیوں نہیں کرتی۔ وہ سوچتا مگر اپنی الجھن ظاہر کیے بغیر وہ اس کی بات پر من و عن عمل ضرور کرتا کیونکہ وہ سمیعہ کے اندر بھی ایک ایسی ہنر کار کو دریافت کر چکا تھا جو ماہرفن تھی مگر خود بھی نہیں جانتی تھی کہ وہ کیا کچھ جانتی تھی اور کیا کچھ کر سکتی تھی۔ بہت سوچ بچار کے بعد نوشیرواں نے Princess and the frog شہزادی اور مینڈک کا منصوبہ مکمل طور پر سعد کے حوالے کر دیا تھا اور اپنی دوسری ٹیم کو کسی اور پراجیکٹ پر لگا دیا تھا۔ اس چیز نے بہت سے ساتھیوں کے موڈ خراب کیے تھے مگر خود سعد کو بھی اپنا نام بنانے کا اس سے سنہری موقع کوئی دوسرا نظر نہیں آرہا تھا۔ تم غلط گھوڑے پر شرط لگا رہے ہو۔ انجیلانے اپنے دل کی تلخی کا اظہار اس کے سامنے دو تین بار کیا تھا۔ میں یا نوشیرواں ؟ سعد نے اسے غور سے دیکھا تھا۔ شاید تم دونوں۔ اس نے اپنی شعلہ بار نظریں ادھر ادھر گھماتے ہوئے کہا تھا۔ آخر میں جاکر یہ تجربہ جہنم ثابت ہو گا۔ ہونے دو سعد نے بے نیازی سے کہا۔ تباہی کا خوف تجربے کرنے سے روک دے تو انسان کی ترقی کا عمل رک جائے بالکل۔ غلط گھوڑے کا انتخاب، انجیلا نے کہنا چاہا۔ “It can come out as a dark horse too” سعد نے اسے ہاتھ کے اشارے سے خاموش کرواتے ہوئے کہا۔ سعد نے اسے ہاتھ کے اشارے سے خاموش کرواتے ہوئے کہا۔ ٹھنڈی ہو جاؤ انجیلا فنکار کا فن ظاہر ہونے ہو۔ دیکھیں گے ۔ اس نے شانوں تک جھولتے بال جھٹکے اور اٹھ کر چلی گئی۔ سعد جانتا تھا کہ اس کے ساتھی اس سے ناراض تھے اگر پانچ سال کام کرنے کے بعد جو اس نے ایک ٹیم ممبر کی حیثیت سے کیا تھا۔ وہ کوئی ایسا کام کرنا چاہتا تھا جو خالص اس کے اپنے نام کے کھاتے میں جائے۔ اس نے سمیعہ رحیم کے اندر چھے جوہر کو تلاش کر لیا تھا اور وہ اسے اتنی خاموشی سے اپنے حق میں استعمال کرنا چاہتا تھا کہ کسی کو کیا خود سمیعہ رحیم کو بھی علم نہ ہو کہ اصل کام وہ کر رہی تھی۔ ابھی تک اس نے جو اندازہ لگایا تھا۔ اس کے مطابق سمیعہ وسیع ہال کی ایک میز پر بیٹھ کر کنسٹرکشن میٹریل کی کتربیونت کر کے پتلیاں بنانے سے اٹھ کر پتلی تماشے کی مکمل تخلیقات کا کام کر رہی تھی۔ اسے غالبا ڈرامے کی تخلیق کے دوسرے شعبوں کو دیکھنے اور پرکھنے کا شوق تھا اور وہ اس میں کھو گئی تھی۔ پتلیاں بنانے اردو مکالمے لکھنے ادائیگی حرکات اور رنگوں روشنیوں کے استعمال ہر ہر مرحلے میں اس نے اپنی رائے دی تھی اور اس کی رائے مستند معلوم ہوتی تھی۔ یار! تم نے پہلے کہیں کسی تھیٹر میں یا پپٹ ورکشاپ میں کام کیا ہے ضرور ۔ کبھی کبھی کام کے دوران سعد چونک کر کہتا۔ کہیں بھی نہیں، کبھی بھی نہیں۔ وہ سادگی سے جواب دیتی۔ مجھے تو صرف پتلیوں کے بالوں، آنکھوں’ چہروں’ ہاتھوں اور جسم کی کٹائی سلائی کے سوا کچھ نہیں آتا۔ پھر تم باقی شعبوں کے بارے میں کیسے رائے دے لیتی ہو ؟ سعد حیرانی سے پوچھتا۔ میری اتنی اوقات نہیں مگر میں خیالوں میں اور تصورات میں اپنی بنائی پتلیوں کو مکالموں کے مطابق حرکت کرتے دیکھتی ہوں۔ سپاٹ لائٹ کے نیچے اور پیچھے کیسے انہیں زیادہ سے زیادہ حقیقی رکھنا ہے۔ مکالموں کی ادائیگی کے دوران ان کے منہ کے زاویے کیسے ہونے چاہیں میں اس پر بھی اکثر سوچتی ہوں۔ میں یہاں یونہی آگئی تھی جیسے انسان اپنی قسمت کی گھڑی کی ٹک ٹک سنتا بھٹکتا پھرتا ہے ، میری گھڑی کی ٹک ٹک کی آواز نوشیرواں کو دیکھ کر تیز ہو گئی اور میں نے سوچا کہ یہاں کام کرنے کے پیسے شاید زیادہ ملتے ہوں۔ مجھے یقین تھا کہ مجھے یہاں سے بھی یونہی لوٹا دیا جائے گا ، مگر نوشیرواں نے مجھے ضرورت مند قرار دے کر مجھ پر احسان کر دیا۔ مجھے خود معلوم نہیں تھا کہ اس سادہ دکھنے والی پرسکون عمارت کے اندر مجھے فن کا ایک پورا جہان دیکھنے کو ملے گا۔ بس پھر یہاں آکر اس ہال میں بیٹھ کر پتلیوں کا میٹریل کاٹتے بناتے مجھے اس فن سے پیار ہو گیا۔ میرے پاس کوئی ڈگری کوئی سند اس فن سے متعلق نہیں ہے مگر اس پیار نے ہی مجھے سوچوں سوچوں میں ہر چیز سکھا دی۔ سکھا دی یا اس پر کمانڈ دے دی۔ سعد مسکرایا مگر اگلے ہی لمحے اس کو احساس ہوا کہ اسے سمیعہ کو یہ احساس نہیں دلانا کہ اس کے کام اور رائے میں مہارت ہے۔ وہ اس پروجیکٹ میں شامل کیے جانے کو سعد کا احسان مانتی تھی اسے ایسا ہی مانتے رہنے دینا چاہیے۔ مجھے کمپیوٹر چلانا آتا ہوتا تو میں بھی پہلے گرافکس کے ذریعے اپنے خیالات کو پیش کرتی۔ سمیعہ نے کام کرتے ہوئے بلند آواز میں کہا۔ تیری تو ڈرائنگ ہی بہت اچھی ہے ، تجھے کیا ضرورت ہے کمپیوٹر کی۔ ہے نا اماں ! تو ان باتوں کو نہیں سمجھے گی ۔ سمعیہ نے اکتائے ہوئے لہجے میں کہا۔ آج کل کام کرنے کے انداز بدل گئے ہیں ۔ اب نہیں کوئی ڈرائنگ شیٹس اور ہینڈ ڈرائنگز کے چکر میں پڑتا ۔ اس نےٹرف بالز اور گالف بالز کو علیحدہ علیحدہ پیکنگ بیگز میں ڈالتے ہوئے کہا۔ وہ کراس لنک اور پوری تهین فوم کے کچھ ٹکرے اس روز اپنے ساتھ گھر لے آئی تھی۔ وہ چند ہتھ پتلیاں بنانا چاہ رہی تھی۔ تیری تو قینچی ہی صحیح نہیں ، اس سے کیا کٹے گی یہ شیٹ صحیح۔ اماں نے اس کی بات ان سنی کرتے ہوئےاس کے ہاتھ پر نظر ٹکائی۔ کیوں کیا ہوا اس کو ؟ سمیعہ نے اپنے ہاتھ میں پکڑے سنپس (Snips) کو ہونقوں کی طرح دیکھا۔ شیٹ تیری موٹی ہے ، قینچی تیری چھوٹی ہے۔ اماں نے ٹھٹھا لگاتے ہوئے کہا۔ لا ادھر دے میں کاٹ کے دکھاؤں پتلی اماں نے ہاتھ بڑھایا۔ اس نے اپنی سلائی مشین سے نان اسٹک قینچی نکالی اور سمیعہ کے سامنے رکھی ڈرائنگ شیٹ کو پکڑ کر نظروں کے سامنے رکھا۔ آدھے گھنٹے کے کام کے بعد اس ہاتھ پتلی کے ٹکڑے کٹے پڑے تھے جسے سمیعہ نے شہزادی اور مینڈک کی کہانی میں اضافی کردار کے طور پر سعد کے کہنے پر ڈالا تھا۔ تمھیں یہ کام کیسے سمجھ میں آیا اماں ؟ کچھ دیر گم صم پتلی کے کٹے ٹکڑوں کو دیکھتے رہنے کے بعد سمیعہ نے پوچھا۔ یہ تو اول جلول کام ہے ہم نے پتلیاں بنائی ہیں اصلی والی’ ہماری لوک کہانیوں پر پتلی تماشے کیے ہیں بی بی ڈھولک کی تھاپ پر گا گا کر لوک داستانیں بنائی ہیں لوگوں کو ہماری پتلیاں بڈاوے نہیں لگتی ہیں وہ اچھل کود کرتیں اپنی اپنی باری پر شعر سناتی تھیں لوگوں کو ہم نے تو پتلیوں کے ساتھ کورو پانڈو کے منظر بھی دکھائے لوگوں کو۔ وہ کیسے؟ سمیعہ نے حیرت سے اس کی طرف دیکھا۔ خلیفے بشیر نے اسٹریٹ تھیٹر پر بڑا کام کیا بے چارے نے اماں کا من پسند موضوع شروع ہو گیا یہ لاہور شہر تو چھوٹا تھا اس وقت ۔ یہ جو بیدیاں کی طرف سڑک جاتی ہے اور رائے ونڈ اور جلو موڑ کی طرف سب پنڈ تھے گاؤں۔ اماں نے اس کی طرف دیکھتے ہوئے فورا اپنے جملے میں لگا پنجابی کا ٹانکہ درست کیا۔ ہم ہر جگہ جاتے تھے اپنی پتلیاں لے کر ہم نے ہیر رانجھا بھی کیا اور سوہنی مہینوال بھی- یہ بڈاوے بی بی کچھ بھی نہیں تھیٹر کی پتلیوں کے سامنے یہ جو سامان ہزاروں میں آتا ہے ان کو بنانے کا ۔ اس نے ویلڈ ورڈ جیل کا ڈ با ہلاتے ہوئے کہا۔ ہم نے تو شاہ کار پتلیاں بنایں کیل ڈبے جوڑ کر، سائن اور شیفون، کرنکل کے کپڑے جوڑ کر ان کی پوشاکیں بنا کر، پر اصل کی ماند لگتی تھیں، دنیا ٹوٹ ٹوٹ پڑتی تھی ان تماشوں کو دیکھنے کے لیے۔ آج کا زمانہ بڑا فرق ہے اماں! مقابلہ ہے بڑا سخت ٹرینڈ بدل گئے ہیں اماں! آئے روز نت نئی چیزیں نکل رہی ہیں نئے نئے اسٹائل، فلسفے خلیفے کا زمانہ تم ہو گیا۔ اب تو اس کے نام سے بھی کوئی واقف نہیں۔ سالوں بعد جھلائی ہوئی سمیعہ کے لبوں پر وہ بات آ ہی گئی جو دہ اماں سے بھی نہیں کہنا چاہتی تھی۔ سچا استاد تھا خلیفہ اس کا من سچا تھا اس لیے اس کا فن بھی سچا تھا ، اس نے دنیا کو فن سے آشنا کروایا اس وقت جب دنیا کو فن سے کچھ واقفیت نہیں تھی۔ اماں نے اس کی بات پر شدید رد عمل ظاہر کیا وہ سخت غصے میں آگئی تھی۔ وہ تو ٹھیک ہے اماں ! مگر اب کی دنیا اور اس وقت کی دنیا میں بہت فرق ہے۔ اب نہیں جانتا خلیفہ بشیر کو کوئی۔ سمیعہ نے اسے حقیقت سے روشناس کرانا چاہا۔ ہاں۔ ٹھیک ہے۔ کچھ دیر بے یقینی سے اس کی دیکھتے رہنے کے بعد اماں نے شکست خوردہ آواز میں کہا ٹھیک کہتی ہے تو خلیفے کا زمانہ گیا اب جھوٹ کا زمانہ ہے ، نقل کا زمانہ ہے اب بچے فنکار کی ناقدری کا زمانہ ہے ، اب وہ اچھا فنکار ہے جس کے تعلقات ہیں، شوشا ہے، جو انگریزی بول لیتا ہے اور ڈی مینڈ(ڈیمانڈ) پہچان لیتا ہے ہاں آج کا فنکار بہت آگے ہے آج کا زمانہ بدل گیا ہے۔ وہ گویا خود کلامی میں مصروف تھی۔ وہ خود کو باور کرانے کی کوشش کر رہی تھی کہ وقت بدل گیا تھا۔ سمیعہ کو اس کی بے بسی پر عجیب سی تکلیف ہوئی- جب خلیفے کا وقت عروج پر تھا اماں ! اس وقت بھی سنجیدہ ٹھیٹر موجود تھا، کمال احمد رضوی ، نعیم طاہر کا تھیٹر تفریح کے ذرائع محدود تھے نا اس لیے لوگ بھاگ بھاگ کر خلیفے کی استادیوں کی طرف رخ کرتے تھے۔ وہ اماں کو بتانا چاہتی تھی، مگر اس نے نہیں کہا۔ لیکن یہ کمال فن ہے اماں ! پھر اس نے کٹھ پتلی کے لیے کٹے ہوئے ٹکڑوں کو اٹھایا۔” مجھے معلوم نہیں تھا یہ کام تجھے آتا ہے میں نے تو خود فٹ بال سینے کے بچے کھچے میٹریل پر کام کر کے یہ فن سیکھ لیا پر تو تو مجھے سے کہیں آگے ہے اماں، تجھے ہر کام میں مہارت ہے”تو سچی فنکار ہے بالکل سچی۔ زندگی میں پہلی بارسمیعہ کو ادراک ہوا تھا کہ اس کی وہ ماں جس کے فن اور شوق کا وہ دل ہی دل میں مذاق اڑایا کرتی تھی درحقیقت کس قدر ناقدری کا شکار تھی۔ زبر دست پتلی تماشا پیٹ شو کے زیر اہتمام شہزادی اور مینڈک کے پہلے دن کے بعد ایک انگریزی اخبار کے آرٹ اینڈ کلچر کے صفحے پر اس کے بارے میں لیڈ آرٹیکل شائع ہوا تھا۔ یہ کھیل پیٹ آرٹ فیسٹول ویک میں پیش کیا گیا تھا اور اس کی ایک ایک تکنیکی پہلوپر تفصیل سے بات کی گئی تھی- فیسٹول ویک کے اختتام پر اس کھیل کو اس سلسلے کا بہترین کھیل قرار دیا گیا تھا۔ نوشیرواں اور اس کی ٹیم کو خاص اعزاز سے نوازا گیا تھا۔ اپنے اس کھیل پر بات کرتے ہوئے نوشیرواں نے سعد عثمان کی فنی صلاحیتوں کا خصوصی ذکر کیا تھا ، وہ ایک با صلاحیت پروجیکٹ ڈائریکٹر کے طور پر سامنے آیا تھا- نوشیرواں نے اس کی تعریفوں کے خوب پل باندھے کیونکہ وہ اپنے ورکشاپ کی پروجیکشن پر بہت خوش تھا۔ ہال میں بیٹھے سعد عثمان کے لبوں پر مسکراہٹ تھی۔ اس کا دل بلیوں اچھل رہا تھا۔ وہ جس سیڑھی پر قدم جما جما کر اوپر جانے کی کوشش کر رہا تھا وہ سیڑھی اس سارے ہنگامے سے دور اسی شہر کے ایک تنگ اور گنجان محلے کے ایک تاریک اور چھوٹے سے مکان کے ساون کی مسلسل جھڑی سے بچ جانے کی دعائیں مانگ رہی تھی- تمہارے اندر پیدائشی صلاحیتیں ہیں بی بی ! سعد نے سمیعہ کو ایک روز بتایا تھا وہ ان اضافی کرداروں کو یاد کر رہا تھا جو سمیعہ کے ذہن کی تخلیق تھے اور جنہوں نے کھیل کی خوب صورتی میں اضافہ کیا تھا۔ پتا نہیں شاید ہوں۔ سمیعہ کا انداز اسی طرح سادہ تھا جیسے ہمیشہ ہو تا تھا۔ مجھے فن ورثے میں ملا ہے۔ اس کا دل کہہ رہا تھا مگروہ اس ورثے کا ذکر نہیں کر سکتی تھی کیونکہ اس کی اس جدید معاشرے میں کوئی حیثیت نہیں تو میں سوچ رہا ہوں کہ ہم برادر گریم کی مزید اسٹوریز پر کام کریں بہت مزا آئے گا میں نوشیرواں سے بات کرنے والا ہوں اس سلسلے میں۔ اس نے شہزادی اور مینڈک کے لیے بنائی جانے والی کٹھ پتلیوں کو سنوار کر اسٹور کے لیے محفوظ کرتی سمیعہ کی طرف دیکھا، کیا تم اس سلسلے پر کام کرنے کے لیے تیار ہو؟ کون میں؟ سمیعہ نے چونک کر اس کی طرف دیکھا ، اس کے ہاتھ میں وہ بلا تھا جو اضافی کردار تھا اور جس کے مختلف حصے اماں نے کاٹے تھے۔ یہ بہت حقیقی لگتا ہے۔ سعد نے بلے کے سرپر ہاتھ پھیرتے ہوئے کہا۔ تم ہیر رانجھا، سوہنی مہینوال قسم کے ڈرامے کیوں نہیں کرتے ؟ سمیعہ نے اس کی طرف سوالیہ نظروں سے دیکھا۔ چھوڑو ، اس کا زمانہ نہیں رہا اب جہاں animated films چھا رہی ہیں اور موضوعات ڈھونڈ ڈھونڈھ کر کھیل بنائے جا رہے ہیں وہاں ان پٹی ہوئی داستانوں پر کون کام کرتا ہے۔ سعد نے ناگواری سے کہا۔ ہاں۔ شاید ایسا ہی ہے ۔ سمیعہ نے آخری کردار کے بال اور اونی جسم کو برش سے درست کر کے گتے کے ڈبے میں بیک کرتے ہوئے کہا۔ “شاید نہیں یقینا ایسا ہی ہے۔ سعد نے اسے سمجھانے کے سے انداز میں کہا۔ “تم بتاؤ پھر کرو گی کام کچھ نئے پروجیکٹس پر ۔ مجھے اتنا تکنیکی کام آتا ہی نہیں۔ سمیعہ کی بے نیازی اور سادگی اپنے عروج پر پہنچ گئی۔ پچھلے کھیل میں تو میں اپنے شوق میں ہی شامل ہو گئی تھی ورنہ مجھے تو نہیں پتا کہ تم لوگ کن کن پہلوؤں پر کام کرتے ہو۔ بہت ہی بے وقوف اور سادہ ہے سعد نے دل میں اندازہ لگانے کی کوشش کی۔ نہیں آتا تو سیکھ لوگی۔ کام تو کرو۔ اس نے اپنی بات پر اصرار کیا۔ کیا کام کروں گی میں ، میں تو صرف کٹھ پتلیاں ہی بنا سکتی ہوں۔ وہ جیسے بتاؤ گے اور جو مجھے بنانے کو کہو گے، بنا دوں گی۔ تم نے جو شہزادی کے ڈائیلا گزادا کیے تھے۔ وہ بھولا تو نہیں کوئی۔ سعد نے اسے یاد دلانے کی کوشش کی۔ ساتھ ساتھ اس کی یہ بھی خواہش تھی کہ سمیعہ کو اس کے کام کی اہمیت کا احساس نہ ہو۔ وہ تو بس اتفاق سے ہو گیا، ورنہ میری آواز کی کوالٹی اچھی نہیں ہے۔ سمیعہ نے اس سادگی سے جواب دیا تھا۔ میری عمر میراثیوں کے ٹپے سنتے گزری ہے میری آواز کہاں سے اچھی ہو گئی تھی۔  اس نے دل میں سوچا تھا۔ میری خواہش ہے کہ تم کام سیکھو۔ سعد نے بے بسی محسوس کرتے ہوئے کہا۔  میں کام سیکھ کر کیا کروں گی۔ سمیعہ کے پاس ایک بے بس سی مسکراہٹ تھی مجھے کام سیکھ لینے سے کوئی ترقی تو ملے گی نہیں ، میں ضرورت مندوں کی کٹیگری میں کام کر رہی ہوں یہاں نوشیرواں کو اندازہ ہے کہ کم از کم کٹھ پتلی بنانے میں مجھے مہارت ہے مگر میرے کام پر اس لیے بات نہیں کی جاتی کہ اس کی اہمیت نہیں ہے میں جس بھاؤ کام کرنے میں مسکینی کے ساتھ خوش ہوں اس کے دام اور وقت بڑھانے کی انہیں کیا ضرورت ہے۔ اس لیے میری سمجھ میں نہیں آتا کہ میں کام کیوں سیکھوں – کیا تمہیں اوراوپر جانے کا ناموری کا شوق نہیں ؟” سعد نے اسے لالچ دینے کی کوشش کی۔ شوق کسے نہیں ہوتا – اس نے لب بھینچے مگر مجھے علم ہے کہ مجھے یہاں ایسا کرنے نہیں دیا جائے گا۔ میں اس ملک کے ایسے فنکاروں کی تاریخ سے واقف ہوں ماہر تھے مگر گمنام رہے ۔ اس لیے کہ انہیں شہرت کی سیڑھی پر قدم رکھنے ہی نہیں دیا گیا۔” مایوسی کا شکار ہو تم ۔ سعد نے تاسف سے کہا “مایوسی کا شکار نہیں محقیقت آشنا۔” ” جو بھی ہے۔ سعد بچوں کی طرح ضد کرنے لگا “میرا خیال تھا کہ تم میری بات مان لو گی ۔” تم واحد شخص ہو جو آدمیوں کے اس سیٹ اپ میں انسان د کھتے ہو۔” وہ ہولے سے مسکرائی۔ “تم مجھے سے بات کر لیتے ہو ، مجھے کام میں شامل ہونے کی دعوت دیتے ہو ۔ مجھے کام سمجھاتے ہو۔ تم کامیاب رہو گے۔” “تو پھر میرے ساتھ کام کرونا۔ سعد نے ایک بار پھر کوشش کی۔ ٹھیک ہے ۔ ” وہ مسکرائی اور سعد کے سر سے جیسے منوں بوجھ اتر گیا ہو۔ گاڈ فادر ڈیتھ (خدائی خدمت گار کی موت) بریمین کے موسیقار بادام کا درخت ستاروں کی دولت ایک کے بعد ایک سعد نے پتلی تماشا پپٹ ورکشاپ کے نام کے تحت کئی کھیل بنائے۔ وہ اپنے ان شوز کو لے کر اندرون ملک کئی بڑے شہروں میں گیا اور اس نے اپنی ایک الگ شناخت بنالی تھی۔ اس سارے کام میں سمعیہ نے اس کے ساتھ جان توڑ محنت کی تھی مگر سعد نے اسے ایک بار بھی احساس نہیں ہونے دیا کہ اس کامیابی میں اس کا کتنا ہاتھ تھا۔ جب پہلی بار وہ بیرون ملک گیا اس نے پتلی تماشا پپٹ ورکشاپ سے اپنا تعلق مستقل ختم کر دیا۔ اب وہ اس میدان میں اپنے نام سے قدم جمانا چاہتا تھا اپنی علیحدہ ورکشاپ اپنا علیحدہ گروپ اپنی الگ شناخت۔ وہ ان لوگوں اور معاونین کو وقت کی دھول میں اٹا چھوڑ کر آگے نکلنا چاہتا تھا- میں نہایت افسوس کے ساتھ کہہ رہا ہوں سمعیہ که پتلی تماشا میں یہ تمہارا آخری دن ہے- سمیعہ نے نوشیرواں کے اسٹنٹ وقار احمد کی بات کو تحمل سے سنا اور حلق سے نیچے اتار لیا۔ پرانے ساتھیوں کے ایک ایک کر کے چلے جانے کی وجہ سے گروپ کو نئے پروجیکٹس پر کام کرنے میں دقت پیش آرہی ہے۔ اس لیے ہم اپنا اسٹاف بھی کم کرنے پر مجبور ہو گئے ہیں ، تمہارے ساتھ اچھا وقت گزرا۔ یہ الفاظ انتہائی پیشہ ورانہ انداز میں کہے گئے تھے ۔ سمیعہ نے کچھ کہے بغیر اپنے واجبات وصول کر کے دستخط کیے اور آہستہ قدموں سے چلتی اس عمارت سے باہر نکل آئی جہاں وہ پچھلے دو برسوں سے بغیر ناغہ کیے روزانہ کام پر آتی تھی۔ عمارت کی خنک فضا سے باہر چلچلاتی دھوپ تھی اور صاف نیلا آسمان۔ اس کو نہ تو تجربے کا سرٹیفکیٹ دیا گیا تھا نہ ہی دو ماہ کی وہ تنخواہ جو گارنٹی کے طور پر رکھی گئی تھی۔ پھر سے دریا کا سامنا۔ اس نے سوچا تھا اور پھر وہ بس اسٹاپ کی طرف چل دی تھی۔ فنکار کی قدر شناسی ہو گئی۔ اماں نے اس کی بات سننے کے بعد تلخ لہجے میں کہا تھا۔ زمانہ بدل گیا ہے نا، انداز بدل گئے ہیں۔  امی نے سمیعہ کی بات دہرائی۔ یہ آج کی بات نہیں ہے بی بی اور ہر زمانے کا قصہ ہے بے انصافی میں ابنآدم کا کوئی ثانی نہیں اور یہ وہ فیشن ہے جو کبھی نہیں بدلتا ۔ ” اماں بول رہی تھی اور سمیعہ خاموش تھی۔ اس کا دل دکھا ہوا تھا اور اس کا ذہن تلخ ہو رہا تھا۔ اس نے اماں کے موبائل فون سے سعد کو کئی بار فون کرنے کی کوشش کی تھی مگر نمبر بدل چکا تھا۔ سعد نے نمبر نہیں بدلا تھا۔ سمیعہ کو اپنی تقدیر بدلتی آ رہی تھی۔ وہ ایک فن کدے سے باہر نکال دی گئی تھی۔ اس کے کام کی کچھ قدر نہیں تھی اور اس کے پاس کوئی ثبوت نہ تھا کہ وہ اس میدان میں کام کر سکتی تھی۔ پتلی تماشا یہ ٹاور کشاپ کی آفیشلی ویب سائٹ پر اس کے کارناموں اور تاریخ کا تو ذکر تھا مگران لوگوں کا ذکر کیوں کر ہو گا جو ہنرمند تھے مگر ڈگریوں سے محروم تھے۔ اس کی آنکھوں میں پانی تھا اور سامنے کا منظر دھندلا رہا تھا۔ کون سا در کھلا اماں! مجھے یاد ہے میں نے کون سے در پر دستک نہیں دی تھی۔ اسے دو سال پہلے کے منظر یاد آئے۔ چپ کر سمیعہ! میں تجھے رونے نہیں دوں گی ۔” زندگی میں پہلی بار اماں نے اس التفات کا مظاہرہ کیا تھا۔ اس کے لہجے میں غصہ تھا اور سخت ناراضی۔ کوئی د ر نہیں کھلتا تو ہم اپنا د ربنائیں گے ایسا در جو ہم جیسوں کے لیے کھلا رہے گا ۔” وہ شاید شدید صدمے میں تھی اسی لیے بہکی بہکی باتیں کرنے لگی تھی زمانہ کیا سمجھتا ہے وہ نت نئے فیشن سامنے لاتا ہے تو کیا پرانے فیشن ختم ہو جاتے اصل میں زمانہ پرانے فیشنوں کو ہی نئے طریقے سے زندہ کرتا ہے” سمیعہ کو لگا اماں کی نظریں دور کہیں خلاؤں میں کچھ منظر دیکھ رہی تھیں اس کے چہرے پر عزم تھا اورجوش بھی- اس رات اماں نے ایک پرانے اٹیچی کیس کا زنگ آلود تالا کھول کر اس کے اندر رکھی ہفت اقلیم کی دولت سمیعہ کے حوالے کی تھی۔ سمیحہ کا زہن کام کرنا چھوڑ رہا تھا۔ وہ کبھی اماں کے چہرے کو اور کبھی اس شکستہ حال اٹیچی کیس کو دیکھ رہی تھی جسے آج تک اس نے درخوراعتنا نہ سمجھا تھا جس کو کھول کر اس کے اندر رکھی چیزوں کو دیکھنے کی اس نے بھی خواہش نہیں کی تھی۔ اٹیچی کیس سے نظریں ہہٹا کر اب وہ اماں کے چہرے کو تکے جا رہی تھی ہمیشہ کی طرح دنداسے سے رنگے ہونٹ بلیچنگ کریم سے سنہرے کیے بالوں کے لچھے کانوں کے پانچ چھیدوں میں سستے نگوں والے ٹاپس چمکاتی اماں ، سدا کی ڈرامے باز نوٹنکی کی شہزادی لاجونتی کسی نے اسے یہ خطاب کیوں دیا تھا سمیعہ کو اس روز سمجھ میں آیا تھا۔ سعد عثمان کی ورکشاپ نے اس سال کے چند بہترین کھیل پیش کیے تھے اور اس کے پرانے تخلیق کار ساتھی ایک ایک کر کے دوبارہ سے اس کے ساتھ شامل ہو رہے تھے۔ پتلی تماشا پپٹ ورکشاپ ، آہستہ آہستہ اپنی اہمیت اور نام کھو رہی تھی اور پھر ایک روز ان لوگوں نے سنا کہ نوشیرواں اپنی ورکشاپ اونے پونے داموں بیچ کر خود بیرون ملک جا بسا تھا۔ بغیر کسی Bid کے اس نے سارے ایکوپمنٹس اور باقی سامان بیچ دیا۔ پتا ہوتا تو کچھ کام کی چیزیں ہمیں بھی سستے داموں مل جائیں۔ ایک میٹنگ میں اس بات کا تذکرہ کرتے ہوئے عبید اللہ نے کہا تھا۔ وہ چیزیں تو اسکریپ بن چکی ہوں گی۔ سعد کے چہرے پر ایک طنزیہ مسکراہٹ تھی ان کو خریدنے والا بھی کوئی اسکریپ ڈیلر ہی ہو گا۔ اس سے خرید کر مہنگے داموں بیچے گا۔ نوشیرواں کو اتنا مایوس نہیں ہو جانا چاہیے تھا۔ آخر اس کا نام ملک میں پپٹ تھیٹرز کے بانیوں میں اتا تھا، اس کو ٹیلنٹ ڈھونڈنا چاہیے تھا۔ کسی نے تبصرہ کیا تھا۔ عزم اور جنون، سعد عثمان نے انتہائی مدبرانہ انداز میں رائے دی تھی دونوں کی کمی تھی نوشیرواں کے ہاں اس کی ورکشاپ اس لیے چلی کہ اس وقت مقابلے پر کوئی نہ تھا ، ٹیلنٹڈ لوگوں کے پاس اور کوئی چوائس نہیں تھی ، نوشیرواں کو یہ غرور تھا کہ شاید یہ اس کا ہی کوئی کمال تھا، مگر ایسا نہیں تھا جوں ہی مقابلے پر آنے والے لوگوں کا سامنا ہوا وہ ہمت ہار گیا محنت اور لگن سے کام بنتے ہیں یہ نہ ہو تو ہمیشہ کام بگڑتے ہیں؟ جب ٹیلنٹڈ لوگ ساتھ چھوڑ گئے تو اس کے غبارے سے بھی ہوا نکل گئی۔ بجائے نیا ٹیلنٹ ڈھونڈنے کے اس نے منہ چھپا لینے میں ہی عافیت جانی۔ سعد عثمانی پتلی تماشا پپٹ ورکشاپ کے شروع کے سالوں سے ہی اس سے وابستہ تھا۔ اس نے بیشتر کام وہاں سے سیکھا تھا اور بہت سے تجربے بھی وہیں کیے تھے مگر آزادانہ کام کرنے کی خواہش اسے نوشیرواں کی حاکمانہ طبیعت سے دور کرتی رہی تھی۔ شہزادی اور مینڈک اس کے لیے آزادانہ ترقی کا زینہ ثابت ہوا تھا اور اب وہ اپنی ایک مقبول عام در کشاپ کا مالک تھا۔ ترقی کے اس سفر میں وہ اس شخصیت کو قطعی بھول چکا تھا جو نہ ہوتی تو وہ خود بھی نوشیرواں کی ورکشاپ کی طرح بھولا ہوا قصہ بن چکا ہوتا۔ وہ اس شخصیت کو بھول چکا تھا مگر وہ اسے بھی نہیں بھلا پائی تھی۔ جس ماحول اور جن باتوں سے سمیعہ سدا سے خائف تھی اس روز اماں کی انگلی پکڑ کر وہ خود اپنے قدموں پر چلتی اس میں داخل ہوئی تھی۔ اس کے لیے یہ ایک مختلف دنیا تھی۔ یہاں کے باسی پیٹ پالنے کی خاطر کچھ بھی کر سکتے تھے اس نے یہاں کئی بظاہر معقول نظر آنے والے لوگوں کو خواجہ سرا بنتے دیکھا تھا اور سنجیدہ ذہن لوگوں کو بھی میراثیوں کی سی حرکتیں کرتے دیکھا تھا۔ فنکار کو Pun (لفظوں کے معنی استعمال) پر مہارت حاصل ہونی چاہیے سمعیہ پتر Pun کو بڑے دانشور فنکار اپنے لیے جائز سمجھتے ہیں ، ہم اس پر مہارت حاصل کرلیں تو اسے جگت بازی کا نام دے دیتے ہیں ۔ یہ جو بڑا فنکار ہے سچا اور سوہنا اپنا ضیاء محی الدین اس سے سوہنا Pun کا ماہر کون ہو گا ، پھر وہ ہے پڑھا لکھا۔ ہم ہیں جاہل اس کا pun فی البدیہ ٹکڑا، همارا pun جگت بازی بس یہ ہی فرق ہے سنجیدہ تھیٹراور شوقیہ تھیٹر میں۔ اس نئی دنیا کا ایک بڑا نام اسے ایک دن سمجھا رہا تھا۔ وہ اس طرح کی اور معلومات سے بھی روشناس ہوئی مگر اس دنیا میں اس کا دل نہیں لگا۔ وہ خود کو ہے جگہ محسوس کرتی تھی۔ یہ اس کی دنیا نہیں تھی۔ تم نے ٹھیک کہا تھا اماں کوئی در نہیں کھلتا تو ہم اپنا در بنانے کی کوشش کریں گے ، جو ہم جیسیوں کے لیے ہمیشہ کھلا رہے گا۔ ایک روز اس نے اماں کو بتایا تھا۔ روایتی تھیٹر کا نئے انداز سے جنم- سعد عثمان نے ریسٹورنٹ میں اپنی مخصوص ٹیبل پر بیٹھنے کے بعد عاد تا شیشے کی دیوار کے پاس نظر اتی نظرعمارتوں پر ڈالی اور بری طرح چونک گیا۔ پتلی تماشا پیٹ ورکشاپ کی عمارت بھی ان ہی میں سے ایک تھی، جو پچھلے ایک عرصے سے بند اور ویران پڑی تھی اس کی دیواروں کا روغن خراب ہو رہا تھا اور ڈسپلے بورڈ غائب تھا، مگر اس روز اس کی آنکھیں ایک نیا منظر دیکھ رہی تھی۔ سموک گرین رنگ کے نہایت خوب صورت نیون بورڈ پر اس عمارت کا تعارف لکھا تھا جس کی ظاہری حالت گنتی کے دنوں میں بدل گئی تھی وہ صرف تین ہفتے کے وقفے کے بعد اس ریسٹورنٹ میں آیا تھا۔ Revival of traditional theater in new style بورڈ کی چمکتی اسکرین پر لکھے یہ الفاظ دور سے پڑھے جا سکتے تھے۔ “Rebirth of khalifa Bashir the legend-” لیجنڈ خلیفہ بشیر کا نیا جنم ان الفاظ کے نیچے جلی حروف میں ایک اور جملہ لکھا تھا اور ساتھ میں کسی شخص کی بلیک اینڈ وائٹ تصویر تھی۔ اپنا آرڈر کینسل کروا کر وہ ریستوران سے باہر نکل آیا اور پیدل چلتا ریستوران کے عقب میں واقع ان عمارتوں کے قریب پہنچ گیا۔ پتلی تماشا پپٹ ورکشاپ کی جگہ اسی قسم کا کوئی نیا سیٹ اپ اپنے اندر سموئے وہ عمارت ایک نئی دھج سے کھڑی تھی۔ اس ہفتے کے شوگیٹ کیپر کے پاس اپنا شناختی کارڈ جمع کروا کر اندر داخل ہوتے ہی اس کی ایک نظر انفارمیشن بورڈ پر پڑی۔ لکن میٹی۔ خلیفہ بشیر کا تاریخی کھیل نئے انداز میں۔ بچہ جمورا۔ ستر کی دہائی کا مشہور عالم اسٹریٹ پلے فن کدہ کی جانب سے نو ٹنکی کی شہزادی لاجونتی- سوہنی مہینوال۔ کٹھ پتلی تماشا کی دنیا میں انقلاب لانے والا ایک بے مثال پتلی تماشا۔ شہزادی اور مینڈک برادر گریم کہانیوں کا شہرہ آفاق کھیل ایک نئے انداز میں ۔ میں اس ورکشاپ کے مالک کا نام جان سکتا ہوں ہے اس نے ریسپشن پر بیٹھے لڑکے سے پوچھا۔ یہ سب کام لاجونتی انٹر پرائزز کی جانب سے ہو رہا ہے۔ وہ کون ہیں ؟ سعد کے لہجے میں تجسس تھا- س وقت تو وہ آپ سے نہیں مل سکتیں ۔ آپ ٹائم لے کر آئے گا۔ ریپشنسٹ نے بے نیازی سے کہا اور ورکشاپ کا کارڈ تھما دیا۔ جو کوئی بھی ہے ، یہ چیلجنگ رول، واپسی پر سعد کے دل و دماغ اسے باور کروارہے تھے۔ ایک ایک کر کے سعد نے اس ورکشاپ کے سارے کھیل دیکھے ، جو مختلف ہالز میں پیش کیے جا رہے تھے ۔ تمام کھیلوں میں کام کرنے والے چہرے نئے مگر کام منجھا ہوا تھا۔ خصوصاً بچہ جمورا میں لیڈ رول لاجونتی کا وہ تقریبا سینتالیس اڑتالیس سال کی عورت تھی اور شکل کی کچھ خاص اچھی نہ تھی مگر اس کا کام بہت خوب صورت تھا۔ صحیح معنوں میں یہ کہا جا سکتا تھا کہ یہ جس کسی کا بھی آئیڈیا تھا کامیاب تھا، قدیم اور جدید انداز کا یہ امتزاج تنقید نگاروں، دیکھنے والوں اور آرٹ پروموٹرز کو اپنی جانب متوجہ کر رہا تھا۔ لاجونتی انٹرپرائز کی مالک سے ٹائم لیے بغیر ملاقات ممکن نہ ہو پا رہی تھی اور وہ ادھر ادھر سے اس کے بارے میں کچھ خاص معلومات بھی اکٹھی نہ کر پایا تھا۔ مگر اسے اس سارے کام میں ایک مانوس سی جھلک نظر آرہی تھی۔ اس نے اس ورکشاپ کے کھیلیوں کی ڈی وی ڈیز بھی منگوا کر دیکھی تھیں ۔ اس کام میں ایک عجیب سی بے ساختگی تھی فنکاروں کے کام میں زرخیزی تھی ، زبان اور لہجہ عوامی بھی تھا اور ثقافتی بھی۔ سوہنی مہینوال ایک ایسا کٹھ پتلی ڈرامہ تھا جس میں فوک کلچر کا رنگ نمایاں تھا ، میلوں ٹھیلوں والے کٹھ پتلی تماشوں کا سارنگ ، مگر اس کے مکالمے اور ادائیگی انتہائی شائستہ تھی۔ بچہ جمھورا ۔ سرکس میں کام کرنے والی ایک ایسی فنکار کی کہانی تھی جو ڈگڈگی کی آواز پر سرکس کے لیے کوئی بھی کرتب دکھانے پر تیار ہو جاتی تھی۔ اس ک الب ولجه طنزیہ مگر بہت مضبوط تھا۔ حقیقت میں اس نئی ورکشاپ نے پہلے سے کام کرنے والوں کی میزیں الٹانے کا کام شروع کر دیا تھا۔ مینڈک اور شہزادی کے بنیادی خیال کو ہم نے تھوڑا سا بدل دیا ہے ۔ خلیفہ بشیر آرٹ ورکشاپ کی روح رواں نئے آنے والے کھیل پر تعارف پیش کر رہی ہیں۔ حاضرین میں موجود سعد عثمان کا دل اس شخصیت کو دیکھ کر کئی دھڑکنیں مس کر چکا تھا۔ اس بار شہزادی مینڈک کو چوم کر شہزادہ نہیں بنائے گی بلکہ مینڈک شہزادی کو چوم کر مینڈ کی میں تبدیل کر دے گا۔ وہ بتا رہیں تھیں ۔ تبدیلی ہر جگہ پر ہے۔ سعد عثمان کے کانوں سے اپنی ہی کہی ہوئی آواز کی بازگشت ٹکرا رہی تھی۔ وقت کے بدلتے تقاضوں سے ہم آہنگی ضروری ہے مگر ماضی کے رنگ و آہنگ سے ناتا توڑ لینا ایک بڑی حماقت ہے۔ ہماری کامیابی کا راز ہی اس بات میں ہے کہ ہم نے جدید و قدیم کا رابطہ دوبارہ جوڑا اور توازن برقرار رکھا۔ وہ کہہ رہی تھی۔ آپ کو یہ اچھوتا خیال کیسے آیا؟ کوئی پوچھ رہا تھا- یہ خیال میرا نہیں میری ماں کا ہے ، میری ماں جو فن کی دنیا کا ایک بچھڑا اور گم نام ستارہ تھی جس نے گم نامی اور فاقہ کشی سے سمجھوتا کر لیا مگر روایات سے منہ موڑنے پر رضامند نہ ہو سکی۔ یہ ان ہی کا خیال تھا اور یہ سب ان ہی کی شخصیت کی برکت ہے۔ میری ماں جسے وقت نے دوبارہ سینٹر اسٹیج پرلا کھڑا کیا اور جسے آپ سب نوٹنکی کی شہزادی لاجونتی کے نام سے بچہ جمورا میں دیکھ رہے ہیں۔ خلیفہ بشیر کی یہ ہونہار مگر خود دار شاگرد خود کو ماضی کے کھنڈرات میں دفن ہوتا دیکھتی رہی مگر اس نے خلیفہ بشیر کے تھیٹر کی روایات سے انحراف کرنا گوارا نہیں کیا۔ یہ چھوٹے موٹے تھیٹر رولز ، سرکس فن اور گھر میں اچار چٹنیاں بنا کر بیچتی گزارا کرتی رہی مگر کوئی در ایسا نہ کھٹکھٹا پائی جس کے اندر داخل ہو کر اسے خلیفہ بشیر کی روح کے سامنے شرمندگی اٹھانا پڑتی۔ وقت نے جب اس کے ساتھ اس کی فن کے عشق میں مبتلا بیٹی پر بھی سب دروازے بند کر دیے تو پھر اس نے اس بیٹی کی شادی کے لیے سینت سینت کر رکھی رقم خرچ کر کے اپنا در بنانے کی ٹھان لی۔ ایک ایسا د ر جو اس کے اور اس کی بیٹی کے جیسے لوگوں کے لیے ہمیشہ رہے گا ۔ لاجونتی انٹر پرائزز لاجونتی اور اس کے ساتھی فنکاروں کے عمر بھر کے بچائے سرمائے سے لانچ ہوا ہے ، اس کی مالی مشکلات کو کچھ پرانی روایات کے دلدادہ فن شناسوں نے بانٹا اور مل جل کر اس نے ورکشاپ کا ڈھانچا کھڑا کر دیا جو عوام کے لیے عوامی ہے اور عوامی ہی رہے گا۔” خلیفہ بشیر آرٹ ورکشاپ کی روح رواں سمیعہ رحیم پراعتماد آواز میں بول رہی تھی اور سعد سلمان اس کے خدو خال میں وہ لڑکی تلاش کر رہا تھا جو اپنے ٹیلنٹ سے نا آشنا بے نیاز تھوڑے پر راضی برضا ر ہنے والی تھی۔ اسے اس بے نیازی اور ڈاؤن ٹو ارتھ صورت حال سے کس نے نکالا ؟ وہ خود سے سوال کر رہا تھا۔ کوڑا کرکٹ سے فٹ بال سینے کے دھاگوں اور کپڑوں کی کرنوں کو جمع کر کے ہی تو ہم اب تک رزق کماتے آئے ہیں۔ اسے سمیعہ کی بات یاد آئی۔ ہم خود اس نے سمیعہ سے سوال کیا تھا۔ ہم میں اور میری ماں۔ سمیعہ نے بتایا تھا۔ اوہ اس نے دل میں جھر جھری لی تھی۔ یہ کسی کوڑا چننے والی عورت کی بیٹی ہے ؟ اس نے سوچا تھا۔ جب ہی اتنی غیر متاثر کن شخصیت کی مالک ہے۔ اسے کراہت سی آئی تھی۔ اس نے اپنے ذہن میں نے سمیعہ کے پس منظر کا ایک گھٹیا سا خاکہ فرض کر لیا تھا۔ ساتھ ہی اسے یہ سوچ کر بھی اطمینان سا ہوا تھا کہ وہ سمیعہ کے ٹیلنٹ کا بڑی آسانی سے استحصال کر سکتا تھا۔ اسے کبھی احساس بھی نہیں ہو گا اور وہ خود کو ضرورت مندوں کی کیٹگری میں کام کرنے والی لڑکی جان کر جو کہا جائے گا کرتی جائے گی۔ اور اب۔ سعد نے اپنے سامنے کا منظر دیکھا۔ سمیعہ کی کوڑا چننے والی ماں پنک سوٹ پہنے بالوں کو براؤن شیڈ میں رنگے ، نفیس جیولری پہنے بیٹھی کہیں سے بھی کوڑا چنے والی عورت نہیں لگ رہی تھی۔ اس کے چہرے پر البتہ ایک عجیب سی کرختگی تھی اور اس کے چہرے کے تاثرات کہیں اس کے ماضی کے فنکارانہ کیریر کی جھلک دکھلا رہے تھے۔ نوٹنگی کی شہزادی لاجونتی۔ سعد نے کئی بار سنا یہ ٹائٹل ذہن میں ہرایا اور لاجونتی کے پیچھے دیوار پر نظر ڈالی۔ جہاں لاجونتی انٹر پرائزر کی تعارفی تشہیر کی فلم چل رہی تھی۔ سفید تہمند اور سفید کرتا پہنے سر پر سفید کپڑا باندھے چارپائی پر بیٹھا خلیفہ بشیر جس کی آرٹ اکیڈمی کے شاہکار کئی فنکار لاجونتی اسکرین تک انٹر پرائزز کے پیش کردہ کھیلوں میں کام کر رہے تھے۔ “Khalifa Bashir the legend” اسکرین بار بار جلی حروف میں یہ الفاظ دکھا رہی تھی ماضی کی راکھ میں دفن اس شخص کو کس نے راکھ کھرچ کر با ہر نکالا۔” وہ سوچ رہا تھا اور پھر اس نے سمیعہ رحیم کو دیکھا جدید تراش خراش کا انتہائی اچھا سلا ہوا سوٹ پہنے اپنے لمبے سیدھے بال کھولے کسی بھی میک اپ سے بے نیاز یہ مکمل اعتماد سے بولتی یہ وہ لڑکی تو نہ تھی جس سے سعد عثمان واقف تھا۔ اس کی مسکینی اور احساس کمتری سے کس نے باہر نکالا ؟؟ اس نے خود سے دوسرا سوال کیا۔ سچے فنکار کو جس روز خود آگاہی کی دولت مل جاتی ہے اس روز وہ زندہ اور تگڑا فنکار بن جاتا ہے۔ مائیک پر موجود کوئی شخص بول رہا تھا۔ بشیر آرٹ ورکشاپ ان لوگوں کا گھر ہے اور یہاں سے اٹھنے والی آواز ان لوگوں کی آواز ہے جنہیں بڑی بڑی آرٹ اکیڈمیوں میں بیٹھے سوٹڈ بوٹڈ انگریزی دان ان کے اندر کے فنکاروں کو پہچان نہیں پاتے، مگر در حقیقت یہ ہی اصلی فنکار ہیں، جن کے دل اور کام ان مسائل سے نبرد آزما ہوتے تانبا بن چکے ہوتے ہیں جن کو یہ بڑے نام اسکرین پر اور اسٹیج پر ہائی لائٹ کرتے ہیں ۔ ان فنکاروں کی فنکاری میں سچائی اور بےساختہ پن اس لیے نظر آتا ہے کہ وہ ان ہی مسائل سے گزر رہے ہوتے ہیں، اسی لیے ان کا فن حقیقت سے قریب اور ان کے منہ سے ادا ہونے والے مکالمے قدرتی لگتے ہیں ۔ لاجونتی انٹر پرائزز ان بڑے ناموں اور اونچی ورکشاپس اور آرٹ اکیڈمیز کے لیے ایک چیلنج بن کر سامنے آیا ہے اور پکار پکار کر کہہ رہا ہے, ہم سا ہو تو سامنے آئے اب اس بڑی اسکرین پر شہزادی اور مینڈک کا تھیم سونگ دکھایا جا رہا تھا۔ خلیفہ بشیر کے مزاج اور جدید رحجانات کا امتزاج , ہال میں بیٹھے سامعین توصیفی جملے کہہ رہے تھے اور سعد عثمان پر نوشیرواں جیسی دھند چھا رہی تھی۔ اردو کہانیاں خواتین ڈائجسٹ خواتین ڈائجسٹ کہانیاں آن لائن"
Phanda | UrduZone,"پروہت کمار ایک کم گو اور بے ضرر آدمی تھا۔ وہ وی کے کارپوریشن میں ایک اکائونٹینٹ کی حیثیت سے ملازم تھا۔ اس کا دشمن کیلاش حال ہی میں آیا تھا بلکہ آیا نہیں، بلایا گیا تھا۔ وہ ایک بہترین سیلزمین تھا۔ اس کی مقناطیسی شخصیت اور بے پناہ صلاحیتوں پر کوئی بھی کمپنی فخر کرسکتی تھی۔ یہی وجہ تھی کہ کارپوریشن کے صدر نے کیلاش کو ایک دوسری کمپنی سے توڑا تھا۔ یہ واقعہ سن سیٹ کلب سے شروع ہوا تھا۔ وی کے کارپوریشن کا تقریباً ہر ملازم اس کا رکن تھا اور باقاعدگی سے ہر ہفتے وہاں جایا کرتا تھا، کیونکہ کارپوریشن کے صدر آنند پال صبح سے دو پہر تک گولف کھیلتے اور دوپہر کا کھانا بھی وہیں کھاتے اور شام کو برج شروع ہو جاتا تھا۔ دوسرے ملازمین عام طور پر شام کے وقت کلب پہنچتے تھے۔ اس واقعے کی ابتدا اس رات کلب سے واپسی پر ہوئی تھی۔ تم اس کی سحر انگیز شخصیت سے مسحور ہو گئی تھیں نا مادھوری ! پروہت کمار نے اپنی پتنی سے کہا۔ میر امطلب کیلاش سے ہے۔ بہت زور کی نیند آرہی ہے ، سو جانا چاہیے۔ اس نے اپنے پتی کے سوال کو نظر انداز کر کے گہری سانس لیتے ہوئے جواب دیا۔ پروہت کمار نے اس کے لہجے سے محسوس کیا کہ اس میں غنودگی کا شائبہ تک نہیں تھا۔ نیند تو مجھے بھی آرہی ہے لیکن پہلے تم میری بات کا جواب دو۔اس نے اصرار کیا۔ میں نہیں، البتہ تم اس کی شخصیت سے نظر آتے ہو جیسے اس نے تم پر جادو کر دیا ہو۔ مادھوری نے بے نیازی سے کہا۔ کیوں تم ہر وقت اس کا ذکر کرتے رہتے ہو ؟ وہ ایک جھٹکے سے بستر سے کھڑا ہو گیا۔ اس نے ایش ٹرے میں سگریٹ کا ٹوٹا مسلا، پھر مڑ کے مادھوری کی طرف دیکھا۔ وہ بدستور منہ پھیرے لیٹی ہوئی تھی۔ وہ اس کو تنقیدی نظروں سے اس طرح دیکھنے لگا جیسے پہلی بار دیکھ رہا ہو۔ وہ میک آپ کی مدد سے عمر بڑھنے کی نشانیاں چھپانے میں ماہر تھی۔ اس کے چہرے کے نقوش کسی کنواری دوشیزہ کی طرح دل فریب تھے۔ تم دیر تک اس سے گھل مل کر باتیں کرتی رہیں۔ پروہت کمار نے اس پر الزام لگانے کے انداز میں کہا۔ واقع .. ! آخر کتنی دیر ؟ تم نے وقت کا اندازہ تو ضرور لگایا ہو گا۔ مادھوری کا لہجہ تلخ اور تند تھا۔ اگر وہ کچھ کہتا تو بات بڑھ جاتی اور فی الحال وہ جھگڑے کے موڈ میں نہیں تھا۔ اس نے خواب گاہ کی روشنی گل کر دی اور خاموشی سے بستر پر دراز ہو گیا۔ خواب گاہ پر عجیب اعصاب شکن خاموشی طاری تھی، ایسی اذیت میں نیند آنے کا تصور نہیں کیا جا سکتا تھا۔ سچ سچ بتاو مادھوری ! بالآخر اس سے رہا نہ گیا۔ اس کے صبر کا پیمانہ لبریز ہونے لگا تو اس نے سکوت کو توڑتے ہوئے پوچھا۔ کیلاش کے بارے میں تمہارا کیا خیال ہے ؟ اسے مادھوری سے کسی جواب کی کوئی توقع نہیں تھی لیکن خلاف توقع مادھوری خاموش نہیں رہی۔ وہ بولی۔ مجھے تو وہ بالکل بھی پسند نہیں آیا۔ وہ اپنی بیوی کے اس لہجے سے بخوبی واقف تھا۔ وہ جب بھی کبھی کسی کے متعلق کوئی حتمی رائے دیتی تو اس کا لہجہ ایسا ہی ہوتا تھا، لیکن نہ جانے کیوں اسے مادھوری کا جواب مطمئن نہ کر سکا۔ وہ کچھ زیادہ ہی پراعتماد معلوم ہو رہی تھی۔ حقیقت یہ ہے کہ مادھوری نے چند لمحوں کے توقف کے بعد کہا۔ آج کی پوری شام قابل نفرت تھی۔ کیوں…؟ اس لیے کہ ہر شخص کیلاش کے گرد پروانے کی طرح منڈلارہا تھا. آخر تمہارے سامنے کیلاش کی اوقات اور حیثیت ہی کیا … وہ ایک عام قسم کا سیلز مین ہی تو ہے ، جسے ایک کمپنی سے توڑا گیا لیکن حالت یہ تھی کہ کلب میں کوئی اجنبی ہوتا تو یہ سمجھتا تھا کہ کارپوریشن کا صدر کیلاش ہے اور آپ کوئی معمولی کلرک جو باس کو خوش کرنے کے لیے اس کا طواف کر رہے ہیں۔ میں پوچھتی ہوں کہ اس کے پیچھے ہر شخص کتے کی طرح دم کیوں ہلا رہا تھا؟ پتا نہیں پروہت کمار نے بے چینی سے کندھے اچکائے۔ دراصل اس کی شخصیت ہی ایسی ہے۔ واقعی … ؟ وہ طنزیہ ہنسی۔ 
پروہت کمار کچھ دیر تک خاموشی سے چھت کی طرف گھورتا رہا، پھر بولا۔ مادھوری ڈارلنگ! مجھے خوشی ہے کہ تم نے کیلاش کو پسند نہیں کیا۔ اگر وہ تمہیں پسند آجاتا تو میں شاید خوف زدہ ہو جاتا۔ تمہیں خوف زدہ ہونے کی قطعی ضرورت نہیں ہے میرے پتی دیو ! مادھوری نے اسے مسکرا کے دیکھا، پھر تھوڑی دیر بعد بولی۔ چلو اب سو جاتے ہیں۔ لیکن وہ پل بھر کے لیے بھی سو نہ سکا اور بڑی بے چینی سے بستر پر کروٹیں بدلتا رہا اور غور سے مادھوری کی طرف دیکھتا رہا۔ کئی مرتبہ اس نے مادھوری کے گہرے گہرے سانس سننے کی کوشش کی، جن سے اس کے کان آشنا تھے لیکن ناکام رہا۔ حالانکہ وہ بالکل ساکت پڑی ہوئی تھی۔ مادھوری…! اس نے آہستہ سے سر گوشی کی لیکن اسے کوئی جواب نہ ملا۔ پھر اسے نجانے کب نیند آگئی، سونے سے پہلے تک اسے یقین تھا کہ مادھوری جاگ رہی ہے۔ پیر کے روز صبح صبح کیلاش اس کے کمرے میں آگیا۔ ہیلو مسٹر پروہت! اس نے بے تکلفی سے میز پر بیٹھتے ہوئے کہا۔ پروہت کمار کو اس کی یہ بے تکلفی پسند نہیں آئی۔ وہ عمر میں کیلاش سے بڑا تھا اور ان کے تعلقات رسمی اور دفتری تھے۔ اُسے اس کا پروہت پکارنا بہت ناگوار لگا تھا۔ وہ اسے خاموشی سے دیکھنے لگا۔ اور سُنائو… مادھوری کیسی ہے ؟ کیلاش نے سرسری انداز میں پوچھا۔ اس نے سوچا کہ ناموں کے بارے میں کیلاش کی یادداشت تیز معلوم ہوتی ہے۔ کامیاب سیلز مین کی ایک خوبی یہ تھی کہ وہ ہر شخص کا نام یاد رکھے اور اسے بے تکلفی سے استعمال کر سکے اور اس معاملے میں کیلاش بہت آگے تھا۔ وہ کمپنی کے صدر کو بھی ان کے نام سے پکارتا تھا۔ پروہت اس کی آمد کا مقصد جاننے کے لیے بے تاب تھا۔ بظاہر کیلاش کو کاروبار کے سلسلے میں کوئی کام نہیں ہو سکتا تھا۔ ان دونوں کے شعبے بالکل جدا تھے۔ مادھوری بالکل ٹھیک ہے۔ پروہت کمار نے جواب دیا۔ کیا آپ کو مجھ سے کوئی کام ہے؟ نہیں … بس یوں ہی گپ شپ کرنے آ گیا تھا۔ کیا آپ بہت مصروف ہیں مسٹر پروہت ! نہیں نہیں۔ اس نے انکساری سے جواب دیا۔ پرسوں رات پارٹی نہایت کامیاب اور پُر لطف رہی۔ کیلاش نے تبصرہ کیا۔ ہفتے میں ایک دن کمپنی کے تمام اسٹاف کو جمع کرنے کا طریقہ بہت عمدہ ہے۔ پال اچھا آدمی ہے۔ باس کا پورانام آنند پال تھا۔ پروہت کمار نہ صرف اس کی بڑی عزت کرتا تھا بلکہ اس کا پورا نام بڑے احترام سے لیتا تھا۔ لوگوں کو اکٹھا کرنے کی روایت آنند پال نے ہی ڈالی تھی۔ وہ اس کمپنی کا چیئرمین تھا۔ وہ چاہتا تھا کہ کیلاش اس کا پورا نام لے لیکن وہ اس طرف کوئی توجہ نہیں دیتا تھا۔ عورتوں کا رویہ بڑا عجیب و غریب اور حیرت انگیز تھا۔ کیلاش نے ناگواری سے کہا۔ وہ اس طرح گھل مل کر باتیں کر رہی تھیں جیسے برسوں سے بچھڑی ہوئی ہوں۔ ہاں پروہت کمار نے تائید کی انداز میں سر ہلایا۔ اور ہاں ایک بات نوٹ کرنے والی یہ تھی کہ ساری عورتیں خوب صورت تھیں۔ مثال کے طور پر اگروال کی بیوی… کیا نام ہے اس کا …؟ نندا… مسٹر نندا اگروال۔ نندا کو فلمی اداکارہ ہو نا چاہیے تھا۔ وہ بڑی بولڈ لگ رہی تھی اور بھی کئی عورتیں نہ صرف خُوب صورت بلکہ ہر لحاظ سے بولڈ بھی تھیں ۔ مادھوری بھی کسی سے کم نہیں تھی۔ پروہت کمار کے ذہن کو ایک زبردست جھٹکا سا لگا کہ کیلاش، نندا اگروال کی بیوی کو ایک خُوب صورت فلمی اداکارہ کی طرح تصور کرتا ہے مگر اس کا نام بھول گیا لیکن اسے مادھوری کا نام اچھی طرح یاد ہے اور وہ اسے بڑی روانی اور بے تکلفی سے یاد کر رہا ہے جیسے وہ اس کی محبوبہ رہی ہو۔ میں نے بھی محسوس کیا ہے۔ پر وہت کمار نے کہا۔ یہ کہنے سے پہلے اس کے ذہن نے اسے تنبیہ کی تھی اور یہ جملہ کہنے سے روکنا چاہتا تھا اور اسے اس کی بے وقوفی کا احساس دلایا تھا لیکن تیر کمان سے نکل چکا تھا۔ تم نے کیا محسوس کیا تھا۔۔۔؟ یہی کہ تم میری حسین بیوی میں کشش محسوس کر رہے …؟ کیلاش میز پر اس طرح سیدھا محسوس ہو گیا جیسے کوئی موٹا بلا سوتے سوتے اچانک بیدار ہو گیا ہو اور اسے بھوک لگ رہی ہو اور شکار بھی نظر آگیا ہو۔ اس وقت کیلاش کی آنکھوں میں ایک عجیب اور وحشیانہ چمک نظر آئی تھی۔ کچھ دیر کے لیے ہم یہ حقیقت نظر انداز کر دیتے ہیں کہ میں نے محض تمہارا دل رکھنے کے لیے مادھوری کا شمار خُوب صورت عورتوں میں کر لیا تھا۔ آخر تم نے یہ کیسے اندازہ کر لیا کہ میں تمہاری بیوی میں کیسے کشش محسوس کرتا ہوں ؟ کیا یہ تمہاری غلط فہمی نہیں ..؟ نہیں، میں نے تمہیں کلب میں صرف مادھوری سے دیر تک گفتگو کرتے دیکھا تھا۔ پروہت کمار نے جواب دیا۔ اچھا! مجھے اندازہ نہ تھا کہ میری نگرانی کی جارہی ہے ؟ کیلاش کے ہونٹوں پر تمسخرانہ مسکراہٹ اُبھر آئی۔ میں نے یہ تو نہیں کہا کہ میں تمہاری نگرانی کر رہا تھا۔ میں نے صرف یہ کہا کہ تمہیں صرف میری بیوی سے گفتگو کرتے دیکھا تھا، جو دیر تک جاری رہی تھی۔ کیلاش بے اختیار مسکرادیا۔ مجھے نہیں معلوم تھا کہ تم ایک حاسد شوہر ہو ۔ میرا خیال تھا اکائونٹنٹ قسم کے لوگوں میں ہر قسم کے جذبات کا فقدان ہوتا ہے۔ ان کی زندگی محض ہندسوں سے تعبیر ہوتی ہے۔ خوف زدہ ہونے کے باوجود پروہت کمار کا غصہ بڑھتا گیا۔ اس کی آواز سانس کا ساتھ نہیں دے رہی تھی۔ اس نے طیش میں آکر کہا۔ میں ہر گز حاسد نہیں ہوں اگر میں حاسد شوہر ہوتا تو شاید کلب ہی میں تمہارے چہرے کا جغرافیہ یکسر بدلا ہوتا۔ اگر ایسی بات ہے تو تم اپنی بیوی کی نگرانی کیوں کر رہے تھے ؟ کیا تم اپنی بیوی پر اعتماد نہیں کرتے ؟ میں اس پر اندھا اعتماد کرتا ہوں۔ پھر تمہیں مجھ پر اعتماد نہیں ہو گا ؟ کیلاش کی معنی خیز مسکراہٹ اور گہری ہوگئی۔ ہم دونوں ایک ہی کمپنی میں ملازمت کر رہے ہیں اور ایک بڑے خاندان کے دو افراد کی طرح ہیں … کیا تم مادھوری کو میرے ساتھ محفوظ نہیں سمجھتے؟ پروہت کمار نشست سے کھڑا ہو گیا اور سخت لہجے میں بولا۔ مسٹر کیلاش ! میں تم پر اعتماد نہیں کرتا۔ غصے کی شدت سے اس کا چہرہ تمتما رہا تھا۔ لیکن مجھے مادھوری پر اعتماد ہے۔ اب تم مہربانی کر کے یہاں سے چلے جائو مجھے کئی ضروری کام کرنے ہیں۔ کیلاش اپنی جگہ سے ہلا نہیں۔ پروہت کمار کھڑا ہوا تھا۔ میز پر بیٹھنے کے باوجود کیلاش، پروہت کمار سے اونچا نظر آرہا تھا۔ اس نے پستہ قد پروہت کمار کو حقارت سے دیکھا۔ اس کے چہرے پر غصے کے ساتھ ساتھ خوف کی پر چھائیاں لرز ہی تھیں۔ کیلاش کی مسکراہٹ اور گہری ہو گئی۔ وہ اس چھوٹے آدمی کے جذباتی اُبال سے بے حد لطف اندوز ہو رہا تھا۔ تو تم مجھ پراعتماد کیوں نہیں کرتے لیکن تمہیں اپنی بیوی پر اعتماد تو ہے نا ! کیوں ؟ بے شک پروہت کمار نے مضبوط لہجے میں کہا۔ اب اسے اپنی بے وقوفی کا احساس ہو رہا تھا۔ اسے یہ الفاظ ادا نہیں کرنا چاہیے تھے لیکن اب وہ کہے ہوئے الفاظ واپس نہیں لے سکتا تھا۔ وہ یہ بھی نہیں بتا سکتا تھا کہ کلب سے واپسی کے بعد سے مادھوری کا طرز عمل بڑا عجیب ہو گیا ہے۔ وہ چپ چاپ اور کھوئی کھوئی سی نظر آتی ہے۔ اس نے اپنی بےقوفی سے مادھوری کی طرف اس کی توجہ مبذول کرا دی تھی۔ کیلاش کسی شکاری کتے کی مانند تھا جو محض اپنے شکار کی بو سونگھ کے اس کی تلاش میں نکل کھڑا ہوتا ہے۔ اسے کیلاش کو روکنا چاہیے۔ اگر وہ مادھوری کے پیچھے لگ گیا تو نہ جانے…! میں تم جیسے مردوں کی خصلت سے خوب واقف ہوں کیلاش ! اس لیے تمہیں تنبیہ کر رہا ہوں کہ تم میری بیوی سے دور رہو۔ تو گویا تم مجھے دھمکی دے رہے ہو؟ تم ۔۔ کیلاش نے بے یقینی سے اس کی طرف دیکھا۔ ہاں… تم جو چاہے سمجھو، بس تم مادھوری کے قریب مت پھٹکنا۔ آخر اس نے وہ سب کچھ کہہ دیا جو اسے کہنا نہیں چاہیے تھا۔ آخر اس شخص میں ایسی کیا بات ہے جس سے وہ نفرت کرتا ہے …؟ کیلاش کی مسکراہٹ پھیکی پڑ گئی لیکن اس کے سکون میں کوئی فرق نہیں آیا۔ وہ کچھ دیر پروہت کمار کو حقارت سے دیکھتا رہا پھر اس نے کہا۔ تم سے بڑا احمق آج تک میری نظر سے نہیں گزرا۔ وہ اعتماد سے قدم اٹھاتا ہوا کمرے سے باہر چلا گیا۔ پروہت کمار اپنی نشست پر گر گیا۔ آہستہ آہستہ اس کا غصہ ٹھنڈا ہو گیا اور اسے اپنی غلطی کے بھیانک نتائج کا احساس ہونے لگا۔ یہ سب کچھ اتنی تیزی سے پیش آیا تھا کہ اسے سوچنے سمجھنے کا موقع نہیں مل سکا تھا۔ کیلاش کی خصلت کو دیکھتے ہوئے یہ کہا جا سکتا تھا کہ پروہت کمار کی یہ تنبیہ بھڑکتی آگ پر پٹرول چھڑکنے کا کام دے گی۔ وہ بہت کمینہ اور مغرور آدمی ہے۔ وہ اپنی تذلیل اور توہین کا بدلہ ضرور لے گا۔ جمعرات کی سہ پر کارپوریشن کے چیئرمین نے ایک باہم میٹنگ بلائی تھی۔ متعلقہ لوگوں کو اس کی اطلاع ایک روز قبل دی جاچکی تھی۔ پروہت کمار اور کیلاش کو بھی اس میں شریک ہونا تھا۔ مسٹر آنندپال وقت کے سخت پابند تھے ،اس لیے تمام لوگ ٹھیک وقت پر اس کے کمرے میں جمع ہو گئے تھے لیکن کیلاش غیرحاضر تھا۔ سب لوگ موجود ہیں؟ مسٹر آنند پال نے ایک طائرانہ نظر ڈالتے ہوئے دریافت کیا۔ کیلاش کی غیرحاضری کا کسی کو خیال اور احساس نہیں ہوا تھا یا لوگ اس کی غیرحاضری کا احساس دلا کے کمپنی کے چیئرمین کی نظروں میں اس کو گرانا نہیں چاہتے تھے ، اس لیے سب خاموش رہے۔ پروہت کمار نے مسٹر آنندپال کی کیلاش کی غیر حاضری کی توجہ مبذول کرانا چاہی لیکن دوسروں کو خاموش دیکھ کر اس کی ہمت بھی پست ہو گئی۔ کیلاش کہاں ہے ؟ آخر آنند پال نے اس کی غیرحاضری کو محسوس کر لیا۔ معلوم نہیں ، وہ کہاں ہیں ؟ سیلز مینجر نے معاملہ رفع دفع کرنے کی کوشش کی۔ بس آتے ہی ہوں گے۔ کیا اسے میٹنگ میں شرکت کی ہدایت نہیں کی گئی تھی ؟ جی ہاں سر … ! میں نے آج بھی اسے صبح یاد دہانی کرائی تھی۔ اس نے کہا تھا کہ وہ یقیناً شریک ہو گا۔ میں پوچھتا ہوں کہ آخر کیلاش کہاں ہے ؟ انہوں نے میز پر مکا مارتے ہوئے پوچھا۔ اسی وقت پروہت کمار پر اچانک یہ انکشاف ہوا کہ کیلاش اس وقت کہاں ہو سکتا ہے ؟ وہ اس کی طبیعت سے اچھی طرح واقف تھا۔ اس قماش کے لوگ ہر معاملے میں ڈرامائی انداز اختیار کرتے ہیں۔ کیلاش اسے جتانا چاہتا تھا کہ اس نے کس دن، کس وقت اور کب اس سے اپنی توہین و تذلیل کا انتقام لینا ہے۔ کیا بات ہے مسٹر پروہت کمار! تمہاری طبیعت تو ٹھیک ہے؟ کسی نے پوچھا۔ تمام لوگوں کی نظریں اس کے چہرے پر مرکوز ہو گئیں۔ میں تھوڑی دیر پہلے ٹھیک تھا، لیکن یکا یک جانے کیا ہو گیا… ! طبیعت بگڑ گئی۔ اس نے بتایا۔ تم گھر چلے جائو ، تمہیں آرام کی سخت ضرورت ہے۔ مسٹر آنند پال نے فکر مندی سے کہا۔ پر وہت کمار خاموشی سے کھڑا ہو گیا اور لڑکھڑاتا ہوا دروازہ کھول کے باہر نکل گیا اور راہداری کو عبور کر کے اپنے کمرے میں آیا اور بے جان سا ہو کر کرسی پر گر گیا۔ اس کی سیکرٹری سرلا دیوی اسے حیرت سے دیکھنے لگی۔ اس کا سر چکرا رہا تھا اور ہر چیز متحرک لگ رہی تھی۔ وہ کسی خیال پر اپنی توجہ مرکوز نہیں کر پا رہا تھا۔ پہلے کوئی عورت اندر آئی پھر کوئی مرد اندر آیا۔ کسی نے اس کی مدد کرنا چاہی تو کسی نے ڈاکٹر کو بلانے کا مشورہ دیا۔ اس نے انکار کر دیا کہ اسے کسی کی مدد کی کوئی ضرورت نہیں۔ ڈاکٹر کی بھی ضرورت نہیں ہے۔ وہ چند لمحوں کے بعد خود بخود ٹھیک ہو جائے گا۔ تین بجے کے قریب اس نے اپنے گھر ٹیلی فون کیا۔ تین چار بار مسلسل گھنٹی بجی مگر مادھوری نے ریسیور نہیں اُٹھایا حالانکہ گھنٹی بجتے ہی وہ ریسیور اٹھا لیا کرتی تھی۔ اسے اپنی پشت پر بہت ساری نگاہیں نیزوں کی طرح محسوس ہو رہی تھیں۔ اس نے ریسیور کریڈل پر رکھ دیا، پھر دفتر سے نکل آیا اور سیدھا گھر جانے کے بجائے ایک قریبی بار میں چلا گیا۔ اس نے گاڑی بار کے باہر ہی چھوڑی اور ایک ٹیکسی لے کر گھر کی طرف روانہ ہوا۔ اس کا اندازہ صحیح تھا کہ جب وہ گھر پہنچے گا تو یقینا چھ بج رہے ہوں گے۔ یہ وقت اس کے گھر پہنچنے کا ہوتا تھا۔ گھر میں گھستے ہی اسے مادھوری کی گنگناہٹ سنائی دی۔ وہ بڑے ترنگ اور ایک عجیب سی سرشاری میں تھی۔ اس نے بڑے والہانہ پن اور وارفتگی اور جذباتی انداز سے سواگت کیا، جو حیرت کی بات تھی۔ جب کہ وہ اس کا رسمی انداز سے سواگت کیا کرتی تھی۔ جان … مادھوری نے کہا۔ میری سہیلی نرملا تین بجے آگئی تھی، اس لیے میں رات کا کھانا تیار نہ کر سکی۔ اب رات کا کھانا باہر کھائیں گے ۔ اس وقت وہ اس ٹیلی فون کے بارے میں سوچنے لگا جو اس نے تین بجے کیا تھا۔ کتنی دیر ایک گھنٹی بجتی رہی تھی۔ ہفتے کی رات حسب معمول کمپنی کے تمام ذمہ دار عہدیداران اپنی اپنی بیویوں کے ساتھ سن سیٹ کلب میں موجود تھے۔ کیلاش اس وقت مسٹر آنند پال کے ساتھ برج کی میز پر بیٹھا ہوا تھا۔ پروہت کمار بہت کم کلب آتا تھا لیکن اس روزا سے مادھوری کے شدید اصرار پر کلب آنا پڑا تھا۔ مادھوری ہال میں داخل ہوتے ہی اپنی دوسہیلیوں کی طرف بڑھ گئی۔ وہ ایک کونے میں کھڑی ہوئی، بے تکلفی سے باتیں کر رہی تھیں۔ پروہت کمار کائونٹر کی طرف چلا گیا۔ اس نے اپنے لیے وہسکی کا آرڈر دیا اور سامنے والی دیوار پر لگے ہوئے بڑے بڑے آئینوں میں مادھوری کو دیکھنے لگا۔ چند لمحوں کے بعد مادھوری سہیلیوں کو چھوڑ کر ایک بغلی دروازے میں کھس گئی۔ یہ عورتوں کا میک آپ روم تھا۔ اس کمرے کا ایک دروازہ باہر گولف کورس کی طرف کھلتا تھا۔ مادھوری اس دروازے سے کلب کی عمارت کی طرف نکل گئی۔ اگراس کی نگاہیں آئینے پر جمی ہوئی نہ ہو تیں وہ مادھوری کو باہر جاتے ہرگز نہیں دیکھ سکتا تھا۔ سُورج غروب ہو چکا تھا۔ باہر ہمالیہ کی سرد خشک ہوائیں چل رہی تھیں۔ مادھوری کے گداز بدن پر موسم کے مطابق لباس نہیں تھا۔ پروہت کمار نے آئینے میں کیلاش کو دیکھا۔ وہ مسٹر آنند پال اور اگروال کی بیوی کے ساتھ برج کھیل رہا تھا۔ اس نے فوراً کھیل سے ہاتھ نہیں کھینچا۔ جب کچھ دیر بعد اس کی حیثیت ڈمی جیسی رہ گئی تو وہ معذرت کر کے اُٹھ کھڑا ہوا، پھر وہ بھی اس راستے سے باہر گیا اور دو تین منٹ باہر رہ کر دوبارہ کھیل میں شامل ہو گیا جبکہ مادھوری اب تک واپس نہیں آئی تھی۔ پروہیت کمار کا غصہ آسمان پر پہنچ گیا تھا۔ وہ بے وقوف عورت اس مرد کی چند لمحوں کی قربت کے لیے باہر کھڑی ٹھٹھر رہی تھی۔ وہاں اس کے بیٹھنے کے لیے ایک کرسی بھی نہیں تھی۔ یہ کمبینہ مادھوری کو کس قدر ذلیل کر رہا تھا اور وہ بے وقوف اس کی انگلیوں پر ناچ رہی تھی۔ اس کا گلاس ابھی آدھا ہوا تھا۔ وہ گلاس ہاتھ میں تھامے آنند پال کی میز کی طرف بڑھا۔ کیلاش اس وقت ان کے ساتھ برج کھیل رہا تھا۔ کئی جاننے والوں نے اسے اپنی طرف متوجہ کرنے کی کوشش کی لیکن وہ انہیں نظر انداز کرتا ہوا آنند پال کی میز کی طرف بڑھتارہا۔ ہیلو مسٹر پروہت کمار آو بیٹھو۔ آنند پال نے خوش اخلاقی سے مسکراتے ہوئے اسے قریب کرسی پر بیٹھنے کی دعوت دی لیکن اس کی نگاہیں کیلاش پر جمی ہوئی تھیں۔ کیلاش نے اس کا غیرمعمولی رویہ محسوس کر کے تاش کے پتے میز پر رکھ دیئے اور الجھی ہوئی نظروں سے اس کی طرف دیکھنے لگا۔ اچانک پروہت کمار نے گلاس میں بچی ہوئی شراب کیلاش کے چہرے پر پھینک دی۔ پورے ہال میں گہرا سکوت طاری ہو گیا، ہر کوئی بھونچکا سا ہو گیا۔ ہر شخص اس کو دیکھ رہا تھا۔ آپ ہوش میں نہیں ہیں ؟ آنند پال نے نروس ہو کے کہا۔ سر میں پوری طرح ہوش و حواس میں ہوں۔ کوئی شخص ان کے سر پر پانی ڈال کے انہیں ہوش میں لائے۔ آنند پال نے اونچی آواز میں کہا۔ ان کی آواز مرتعش تھی۔ کسی نے اپنی جگہ سے حرکت نہیں کی۔ پروہت کمار کا چہرہ قہر و غضب کا مجسمہ بنا ہوا تھا۔ کسی کو اس کے قریب جانے کی ہمت نہیں ہو رہی تھی۔ وہ سب اپنی اپنی جگہ بت بنے ہوئے تھے۔ اگر کسی نے یہ حرکت کی تو اسے مجھ سے لڑنا پڑے گا۔ وہ گرجا۔ لیکن کیوں ؟ آنند پال نے بے بسی سے دریافت کیا۔ آپ اس کی وجہ جانتے ہیں کہ یہ شخص یہ کمینہ شخص ہر آدھے گھنٹے کے بعد یہاں سے اٹھ کر میری بیوی سے ملنے باھر جاتا ہے۔ وہ باہر گولف کورس میں کھڑی ہے۔ سب کو معلوم ہے اور ہر شخص جانتا کہ پچھلی جمعرات کو وہ میٹنگ یں شریک نہیں ہوا تھا۔ اس دن یہ میری بیوی سے میرے گھر میں محبت کے عہد و پیمان کر رہا تھا۔ تم پاگل ہو گئے ہو پروہت کمار ! تمہیں خود معلوم نہیں تم کیا کہہ رہے ہو۔ بہتر ہے یہاں سے چلے جائو . ورنہ مجھے بھی غصہ آ سکتا ہے۔ اس الزام پر پہلی بار کیلاش نے زبان کھولی۔ پروہت کمار نے خالی گلاس بڑی احتیاط سے میز پر رکھا، پھر بڑی پھرتی سے اس کے منہ پر تھپڑ دے مارا۔ تھپڑ کی آواز گولی کی طرح ہال میں گونج گئی۔ آیا غصہ کھڑے ہو جائو ، میں تم سے لڑنا چاہتا ہوں۔ کیلاش کوئی جواب دینے سے پہلے جھجکا اس نے پہلے آنند پال کی طرف دیکھا۔ وہ کوئی حتمی فیصلہ نہیں کر پا رہا تھا۔ ہیں تم سے نہیں لڑوں گا پروہت ! اس نے فیصلہ کن انداز سے کہا۔ تم اس وقت ہوش میں نہیں ہو۔ تم نے اس وقت بہت زیادہ شراب پی رکھی ہے۔ آنند پال نے اسے پھر ایک مرتبہ سمجھایا۔ ہوش میں آئو مسٹر پروہت کمار ! خاموش ! پروہت کمار ہذیانی انداز میں چلایا۔ اس کی نظریں اب بھی کیلاش پر جمی ہوئی تھیں۔ اس نے آنند پال اسے کہا۔ آپ بیچ میں دخل مت دیں۔ مسٹر پروہت کمار ! میں تمہیں اسی وقت ملازمت سے نکالتا ہوں۔ آنند پال کی آواز کانپ رہی تھی۔ ٹھیک ہے ، مجھے کوئی اعتراض نہیں۔اس نے آنند پال کی طرف دیکھے بغیر کہا۔ کیلاش اپنی نشست سے کھڑا ہو گیا۔ کیلاش کو دیکھنے کے لیے اسے اپنا چہرہ اوپر اٹھانا پڑا لیکن وہ اب بھی اپنی جگہ دلیری سے سینہ تانے کھڑا تھا۔ دفع ہو جائو چو ہے۔ کیلاش نے نفرت بھری آواز میں کہا۔ چلا جا… یہاں سے ، مجھے تجھ پر ترس آتا ہے. ورنہ ایک گھونسا تیری کھوپڑی کے ٹکڑے کر دے گا۔ پروہت کمار نے اپنے اندر ایک عجیب جذباتی طوفان اٹھتا محسوس کیا۔ یہ تجربہ اس کے لیے نیا تھا۔ یہ مثالی جرات اور حوصلے کا جذبہ ، جو اس کا وجود پتھر کی طرح ٹھوس بنا رہا تھا۔ اس نے اپنی رگوں میں خود اعتمادی کی نئی لہر محسوس کی۔ کیلاش ! تمہیں ہر قیمت پر مجھ سے لڑنا ہو گا۔ پروہت کمار نے غراتے ہوئے کہا۔ تم زندہ رہو گے یا میں .. جملہ مکمل کرنے سے پہلے ہی اس نے پوری قوت سے کیلاش کے منہ کی طرف گھونسا گھمایا۔ اس گھونسے کے پیچھے نفرت غصے اور جوش کی بھر پور قوت موجود تھی لیکن یہ قوت اس کی جسمانی قوت سے کم تھی۔ کیلاش نے کسی ماہر باکسر کی طرح اس کا گھونسا اپنے ہاتھ پر روکا اور اس پر جوابی حملہ کیا۔ اس نے کیلاش کا گھونسا اپنی طرف آتے دیکھا لیکن اسے مخالف کا گھونسا روکنا نہیں آتا تھا۔ اسے اپنے ذہن میں بجلی کوندتی محسوس ہوئی۔ آنکھوں کے سامنے نیلے پیلے شرارے اُڑتے نظر آئے۔ دوسرے ہی لمحے اس کا ذہن تاریکی میں ڈوبنے لگا۔ جب پروہت کمار کو ہوش آیا تو اس نے خود کو اپنی خواب گاہ میں پایا۔ خواب گاہ کی روشنی گل تھی۔ اس کے جبڑوں میں شدید ٹیسیں اٹھ رہی تھیں۔ ہر ٹیس پر اس کا پورا جسم ہل جاتا تھا۔ اس نے اندھیرے میں اپنے چہرے پر انگلیاں پھیریں۔ نچلا حصہ سوجا ہوا تھا۔ اس نے دانتوں کے بارے میں سوچا لیکن وہ اس طرف سے اپنا اطمینان نہیں کر سکتا تھا، کیونکہ اس کی انگلی کا ہلکا لمس ٹیس کی شدت میں اضافہ کر دیتا تھا۔ وہ آنکھیں بند کئے خاموشی سے بستر پر لیٹا ہوا تھا۔ اس کا جسم ساکت تھا، صرف ذہن بیدار تھا اور سارے جسم میں درد کی شدید لہر دوڑتی ہوئی محسوس ہو رہی تھی۔ تم احمق ہو… پاگل ہو ۔ تم دنیا کے سب سے بڑے بے وقوف ہو۔ اگر تم میں ذراسی بھی عقل ہوتی تو حالات سے سمجھوتہ کر سکتے تھے۔ آخر دُنیا میں دوسرے مرد بھی تو ہیں۔ دوسروں کی بیویاں بے وفا ہوتی ہیں لیکن وہ تمہاری طرح گدھے نہیں ہوتے ہیں۔ وہ نوکری سے نکالے نہیں جاتے۔ وہ خود کو اور بیویوں کو تماشا نہیں بناتے۔ مادھوری خواب گاہ میں داخل ہو کر تیز لہجے میں بولی۔ ہاں پروہت کمار نے دل ہی دل میں اعتراف کیا۔ دوسرے مرد بھی حالات سے سمجھوتہ کر لتے ہیں کاش ! میں بھی سمجھوتا کر لیتا۔ تم خود نہ صرف بر باد ہوئے بلکہ مجھے بھی برباد کر دیا۔ مادھوری برافروختہ ہو کر بولی۔ کیلاش نے مجھے بعد میں سب کچھ بتا دیا۔ ہر طرف اس کا چرچا ہے… بالکل تمہاری وجہ سے … شاید تمہارا یہی مقصد تھا۔ تم اسے مجھ سے دُور رکھنا چاہتے تھے لیکن تم اپنے مقصد میں کامیاب نہ ہو سکو گے پروہت…! میں جار ہی ہوں۔ مادھوری چلی گئی۔ وہ اسے الوداع بھی نہ کہہ سکا۔ وہ اس کے پُر شکوہ سراپا کو حسرت سے دیکھتا رہا۔ کلب میں جتنی بھی عورتیں آتی تھیں ، ان میں ایک بھی اس کی ثانی نہیں تھی، اس لیے تو کیلاش نے اس طرف متوجہ ہو کر تعلقات استوار کر لیے تھے۔ اسے مادھوری کو کھو دینے کا کوئی دُکھ ، صدمہ اور پچھتاوا اس لیے نہیں ہوا کہ وہ کیلاش کی زندگی سے بھی نکل گئی تھی۔ کیلاش کو اور بھی حسین صورت مل سکتی تھی لیکن مادھوری جیسی نہیں۔ دو ہفتے بعد جب وہ ہفتے کی رات کلب میں داخل ہوا تو اس کی آمد غیر متوقع تھی، جو کوئی بھی محسوس نہ کر سکا۔ وہ بڑی خاموشی سے اندر داخل ہوا تھا۔ کوئی بھی اس کی طرف متوجہ نہ تھا۔ کیلاش کائونٹر پر اگروال بوڑھے کی نوجوان بیوی نندا کے ساتھ بیٹھا تھا جو نہایت حسین تھی۔ وہ خاموشی سے کیلاش کے قریب جا کھڑا ہوا۔ کیلاش اسے دیکھتے ہی کھڑا ہو گیا اور اس کا چہرہ سفید پڑتا چلا گیا۔ ہیلو پروہت … ! اس نے رسمی انداز سے کہا۔ تم یہاں کیا کر رہے ہو ؟ اب تم اس کلب کے ممبر نہیں رہے۔ میں تمہارا مہمان ہوں۔ پروہت کمار نے بڑے اطمینان سے جواب دیا۔ لوگ غیر محسوس انداز سے ان کے گرد جمع ہو رہے تھے۔ کیلاش کچھ سہما ہوا سا نظر آیا تھا۔ وہ شاید اندر ہی اندر خوف زدہ سا تھا۔ ٹھیک ہے ، ٹھیک ہے پروہت ! تم میرے بھائی ہو ۔ اس نے زبردستی ہنسنے کی کوشش کرتے ہوئے کہا۔ بیٹھو، کیا پینا پسند کرو گے ؟ کیلاش ! تم میرے لیے کچھ منگوانے کی کوشش مت کرنا۔ اگر تم نے شراب منگوائی تو میں دوبارہ تمہارے منہ پر پھینک دوں گا۔ کیلاش نے نروس ہوتے چاروں طرف کھڑے ہوئے لوگوں کی طرف دیکھا پھر اطمینان سے پوچھا۔ پھر تم کیا چاہتے ہو ؟ میں تم سے لڑنا چاہتا ہوں۔ تمہاری یہ خواہش گزشتہ ہفتے پوری کر دی تھی۔ تم میرا ایک گھونسا برداشت نہیں کر سکتے تھے۔ کیا اتنا سبق کافی نہیں ہے ؟ نہیں میں نے پہلے بھی تم سے کہا تھا کیلاش ! ہم دونوں میں سے کوئی ایک زندہ رہے گا۔ تم پاگل ہو ۔ کیلاش نے مجمع کو مخاطب کیا۔ یہ پاگل ہے۔ کیلاش ! ہو سکتا ہے کہ تمہارا خیال درست ہو۔ مادھوری مجھے چھوڑ کے چلی گئی ہے۔ تمہیں نہیں معلوم کہ میں اس سے کتنی محبت کرتا تھا۔ ہم دونوں ایک دوسرے سے شدید محبت کرتے تھے۔ ہم دونوں کی زندگی بڑے سکون اور خواب ناک گزر رہی تھی جسے تم نے برباد کر دیا۔ بہت کم بیویاں اپنے شوہروں سے ایسی جذباتی محبت کرتی ہیں۔ کیلاش نے مسکرانے کی کوشش کی۔ مجھے یہ سُن کر بہت ہی افسوس ہوا پروہت۔ یقین کرو وہ میرے پاس نہیں آئی۔ اس بات کا تو مجھے دکھ ہے۔ پروہت کمار نے کہا۔ اگر تم اس سے شادی کر لیتے تو مجھے کوئی شکایت نہ ہوتی لیکن تم میں اتنی شائستگی کہاں ۔۔۔ کہ جب وہ مجھے چھوڑ رہی تھی تو تم کم از کم اسے اپنا لیتے۔ کم از کم وہ سکھی تو رہتی ۔۔ نہ جانے اب وہ کہاں بھٹک رہی ہو گی ؟ کسی کو نہیں معلوم کہ وہ کہاں گئی ؟ نا معلوم وہ کیا کر بیٹھے۔ پروہت ! مجھے بے حد افسوس ہے۔ کیلاش نے سنجیدگی سے کہا۔ وہ اس سے متاثر نظر آرہا تھا۔ خالی افسوس کے اظہار سے کچھ نہیں ہو گا۔ تم دو زندگیاں تباہ کر کے اپنی جان چھڑا نہیں سکتے۔ تم نے اور بھی زندگیاں تباہ کی ہیں۔ تم تو اگروال کا گھر بھی تباہ کرنے پر تلے ہوئے ہو … بہرحال تمہیں مجھ سے لڑنا ہی لڑنا ہی ہو گا کیلاش…! کیلاش کا چہرہ زرد پڑنے لگا۔ اسے ایسا لگا جیسے پروہت کمار نے اسے اور نندا کو بے لباس کر دیا ہو۔ پروہت کمار نے جو ان دونوں کے بارے میں بتا یا تھا، وہ غلط نہیں تھا۔ اس نے ارد گرد اس طرح سے نظر ڈالی جیسے کسی مددگار کی تلاش میں ہو۔ میں اب تم سے کسی قیمت پر نہیں لڑوں گا۔ کیلاش نے بڑے مضبوط لہجے میں کہا۔ کاش ! میں نے تمہیں گھونسا نہ مارا ہوتا جس کا مجھے اب تک افسوس ہے۔ اب دوسری دفعہ تم سے مقابلہ ہو گا تو وہ قتل ہو گا۔ میں تمہیں قتل کرنا نہیں چاہتا۔ میں جسامت میں تم سے دگنا ہوں۔ ہماری لڑائی کسی طرح مناسب نہیں ہو گی۔ کوئی مقابلہ نہیں ہے میرا اور تمہارا… پروہت کمار نے سنجیدگی سے اثبات میں سر ہلایا۔ درست کہا۔ واقعی ہمارا کوئی مقابلہ نہیں ہے۔ پھر یہ خیال دل سے نکال دو پروہت! بھول جائو سب کچھ … میں تم سے لڑ نہیں سکتا۔ لیکن لڑنے اور مقابلہ کرنے کے دوسرے طریقے بھی تو ہیں جن میں جسمانی قوت کی کوئی اہمیت نہیں ہوتی ہے۔ کیلاش نے کچھ کہنے کے لیے منہ کھولا اچانک اس کا چہرہ زرد پڑنے لگا۔ اس کا منہ کھلا کا کھلا رہ گیا۔ اسے پروہت کمار کی بات کی تہہ میں پہنچنے کے لیے ذرا دیر لگ گئی تھی۔ اس کی آنکھوں سے خوف جھلکنے لگا۔ تم کیا کہنا چاہتے ہو ؟ اس نے تھوک نگلتے ہوئے پوچھا۔ ہم لڑنے کے لیے کوئی ہتھیار استعمال کر سکتے ہیں۔ کچھ ہتھیار ایسے ہوتے ہیں جن کے استعمال کے لیے جسمانی قوت یا تن توش کی کوئی ضرورت نہیں ہوتی۔ میں ہتھیاروں کا انتخاب بھی تم پر چھوڑتا ہوں۔ تمہاری مراد ڈوئل سے … جو یورپ امریکہ میں لڑی جاتی ہے ؟ جس میں دو حریف کسی چیز کے حصول کے لیے آپس میں مقابلہ … ہاں ہاں پر وہت کمار نے اسے بات پوری کرنے دی۔ اف … پروہت تم پاگل ہو گئے۔ اب وہاں بھی کون ڈوئل لڑتا ہے ؟ اس کے علاوہ یہ غیر قانونی بھی ہے۔ ایک شادی شدہ عورت کی عزت کو داغ دار کرنا بھی تو غیر قانونی ہے۔ ہو گا۔ مگر میں تمہیں قتل کرنا نہیں چاہتا۔ ہاں بھلا تم مجھے قتل کرنا کیوں چاہو گے ؟ تم تو صرف میرا گھر تباہ کرنا چاہتے تھے ، میری زندگی برباد کرنا چاہتے تھے جو تم نے کر دی۔ نہیں … یہ میرا ارادہ ہر گز نہیں تھا۔ تمہار ارادہ نہیں تھا لیکن تم نے یہ کیا۔ اب تمہیں اس کے نتائج بھی بھگتنا چاہئیں۔اس نے کیلاش کے مُنہ پر تھپڑ جڑ دیا۔ کیلاش کا چہرہ سرخ ہونے لگا۔ اس کی آنکھوں میں خون اتر آیا۔ اس نے کائونٹر کا کنارا پکڑ لیا اورخود پر قابو پانے کی کوشش کرنے لگا۔ لے جائو اسے یہاں سے … لے جائو، ورنہ میں اسے جان سے مار دوں گا۔ کیلاش چیخنے لگا۔ کلب کے ملازموں نے فورا آگے بڑھ کر پروہت کمار کو قابو میں کر لیا اور گھسیٹتے ہوئے باہر لے گئے- میں مسٹر کیلاش سے بات کرنا چاہتا ہوں۔ پروہت کمار نے کہا اور ٹیلی فون کا ریسیور کان سے لگائے کیلاش کی آمد کا انتظار کرنے لگا۔ وہ بہت پُرسکون نظر آیا تھا۔ ہیلو ! میں کیلاش بول رہا ہوں۔ دوسری طرف سے آواز آئی۔ میں پروہت کمار ہوں . پہچان گئے ؟ دوسری طرف سے خاموشی چھا گئی، جیسے وہ سوچ رہا ہو کہ ٹیلی فون بند کر ے یا گفتگو جاری رکھے۔ تم اس وقت ایک تقریب میں شریک ہو کیلاش… اس نے کہا۔ ہاں… میں ایک تقریب میں شریک ہوں۔ کیا تم اس وقت میرے ہاں آنا پسند کرو گے ؟ کس لیے ؟ ہندوستانی ڈوئل لڑنے کے لیے … سنو پروہت ! پہلے میری بات سُن لو۔ تو گویا تم یہ نہیں چاہتے کہ تمہارے مہمانوں کو تمہارے بزدل ہونے کا علم ہو… سنو ! اگر تم لڑنے سے انکار کرتے رہو گے تو دو ایک روز شہر کے بچے بچے کی زبان پر تمہاری بزدلی کے چرچے ہوں گے۔ دوسری طرف ایک بار پھر خاموشی چھا گئی۔ چند لمحوں بعد کیلاش کی تھکی تھکی آواز سنائی دی۔ آخر تم کیا چاہتے ہو ؟ میں تم سے لڑنا چاہتا ہوں بس .. ہتھیاروں کا فیصلہ بھی تمہیں کرنا ہے۔ اچھا ٹھیک ہے ، تم نے مجھے مجبور کر دیا ہے۔ اب میرے سامنے اس کے سوا کوئی راستہ نہیں رہا کہ میں واقعی تم سے مقابلہ کروں۔ 
ٹھیک ہے۔ یہ بتائو کہ تم کون سا ہتھیار پسند کرتے ہو ؟ کس جگہ مجھ سے مقابلہ کرنا چاہتے ہو؟ پروہت کمار کو ہتھیار کے بارے میں کوئی تجربہ نہیں تھا اور نہ ہی معلومات تھیں۔ اس کے علم میں تھا کہ کیلاش کو شکار شوق تھا۔ وہ دو برس ایک رائفل کلب میں اس کا ممبر رہا تھا اور نشانہ لینے میں ماہر تھا۔ اس کی عین توقع کے مطابق کیلاش نے ریوالور کا انتخاب کیا اور پروہت کمار کو اپنے فلیٹ کی عمارت کی چھت پر آنے کی دعوت دی۔ وہ نویں منزل کے ایک فلیٹ میں رہتا تھا۔ پروہت کمار نے جب دو بدو مقابلے کے لیے جگہ کا نام سنا تو فوراً اس کا مطلب سمجھ گیا۔ کیلاش کی سوچ اس کے لیے کھلی کتاب کی مانند تھی۔ کیلاش نے مقابلے کے لیے اپنے فلیٹ کی چھت کا انتخاب کیا تھا۔ اسے غالباً اپنی جیت کا یقین تھا تا کہ پولیس کو بیان دے سکے کہ پروہت کمارا سے قتل کرنے کے ارادے سے اس کے فلیٹ پر آیا تھا، سو ، اس نے اپنے دفاع میں اس کو قتل کر دیا۔ رات گیارہ بجے جب پروہت کمار نے دروازہ کھول کر چھت پر قدم رکھا تو اس کے دل میں خوف کا شائبہ تک نہ تھا۔ آخر وہ موت سے کیوں ڈرتا… موت سے وہ لوگ ڈرتے ہیں جنہیں کسی عزیز چیز کے چھن جانے کا اندیشہ ہوتا ہے یا کوئی چیز حاصل کرنے کی آرزو ہوتی ہے۔ کھونے کے لیے اس کے پاس کچھ نہ تھا اور نہ پانے کی کوئی آرزو تھی۔ وہ مقابلے کے نتائج سے بے پروا تھا۔ ہار جیت اور زندگی کی اس کے نزدیک کوئی اہمیت نہیں تھی۔ ہاں کیلاش البتہ مقابلے کے نتائج سے فکر مند تھا۔ اس کے سامنے تابناک مستقبل اور خُوب صورت عورتیں تھیں۔ جیت پر تاریکی تھی۔ اوپر تاروں بھرا آسمان کسی شامیانے کی طرح نظر آتا تھا اور ہر طرف میں گہرا سکوت طاری تھا۔ اس نے غور سے نظریں دوڑائیں اور تاریک گوشوں میں جھانکنے کی کوشش کی لیکن اسے کیلاش کہیں نظر نہ آیا۔ کہیں کیلاش نے آخر وقت میں اپنا ارادہ تو تبدیل نہیں کر دیا؟ وہ احتیاط سے قدم اُٹھاتا ہوا چھت کے بیچوں بیچ آکر رک گیا۔ وہیں انہیں دوبدو مقابلے کے اُصولوں کے مطابق آخری بار مصافحہ کر کے ایک دوسرے کی پشت سے پشت ملا کے اور اپنے اپنے ریوالور فضا میں بلند کر کے مخالف سمتوں میں دس دس قدم آگے بڑھنا تھا۔ آخری قدم رکھتے ہی پھرتی سے گھوم کے ایک دوسرے پر گولی چلانا تھی۔ پروہت کمار نے کان لگا کر آہٹ لینے کی کوشش کی۔ نویں منزل کے نیچے سڑک پر ٹریفک کی دھیمی آوازیں سُنائی دیں۔ چھت پر ہوائوں کی سرسراہٹ تھی۔ اس نے غیر یقینی انداز میں کلائی کی گھڑی آنکھوں کے قریب لا کے وقت دیکھا۔ گیارہ بج کر دو منٹ ہو رہے تھے۔ ٹھیک اس وقت ایک زبردست جھٹکے نے اس کے قدم اکھاڑ دیئے۔ گولی اس کے داہنے کندھے پر لگی تھی۔ دوسری گولی اس کی پسلیوں میں اور تیسری اس کے سر سے گزر گئی، کیونکہ اس وقت وہ فرش پر گر رہا تھا۔ کیلاش کا نشانہ بہت اچھا تھا۔ اتنی تاریکی اور اتنے فاصلے کے باوجود اس کی دونوں گولیاں خطا نہیں گئیں۔ وہ لفٹ کی چھت پر آہنی پنجرے کے اندر بیٹھا گولیاں چلارہا تھا۔ پروہت کمار کا ذہن تاریکیوں میں ڈوبتا چلا گیا۔ ہر طرف تاریکی تھی۔ اس نے گردن اُٹھا کر کیلاش کی طرف دیکھنے کوشش کی ، پھر اس کے لبوں پر ایک آسودہ مسکراہٹ پھیلی اور آتما نکل جانے کے بعد فاتحانہ انداز میں اس کے ہونٹوں پر منجمد ہو گئی۔ وہ مجھے قتل کرنے آیا تھا، انسپکٹر، پرکاش ! وہ انسپکٹر سے مخاطب تھا۔ انسپکٹر چھت پر پروہت کمار کی لاش کے قریب اکڑوں بیٹھا تھا۔ ایک طاقتور ٹارچ کی روشنی میں اس کی جیبوں کی تلاشی لے رہا تھا۔ اس نے مجھے ریوالور د کھا کر چھت پر آنے کا حکم دیا۔ وہ مجھے چھت سے دھکا دے کر ہلاک کر نا چاہتا تھا۔ اس نے کئی بار درجنوں لوگوں کی موجودگی میں مجھے قتل کی دھمکیاں دی تھیں، اس لیے میں ہروقت اپنے پاس ریوالور رکھنے لگا آج خوش قسمتی سے ریوالور میری جیب میں تھا۔ مجھے مجبوراً محض اپنی جان بچانے کے لیے اس پر گولی چلانا پڑی۔ آپ کسی سے بھی پوچھ لیں۔ بیوی کے چلے جانے کی وجہ سے اس کا ذہنی توازن خراب ہو گیا تھا۔ وہ بالکل پاگل ہو گیا تھا- آخر تم کیا کہنا چاہتے ہو مسٹر ! انسپکٹر نے اس کی بات کاٹتے ہوئے کرخت لہجے میں کہا۔ یہ کم زور سا آدمی … تم نے اسے گولیوں سے چھلنی کر دیا۔ اس کے پاس ریوالور تو درکنار چاقو تک نہیں ہے۔یہ سن کر کیلاش سناٹے میں آگیا۔ وہ پروہت کمار کے لگائے ہوئے پھندے میں پھنس چکا تھا۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں"
Phir Youn Huwa | UrduZone,گیٹ پری نے کھولا تھا مجھے دیکھتے ہی وہ خوشی سے اچھل پڑی اور حلق کے بل چلا کر ماں کو آوازیں دینے لگی۔ مما مما ! دیکھیں تو کون آیا ہے؟ مما جلدی آئیں ۔ اتنی گرمجوشی سے استقبال ہونے پر میری سفر کی ساری تھکان دور ہو گئی۔ میں نے کپڑوں کا بھاری بیگ ایک طرف رکھا اور پری کو خود سے لپٹا کر خوب سارا پیار کیا اتنے میں متجس انداز سے چلتی ہادیہ بھابھی باہر آ گئیں ۔ میں محبت سے آگے بڑھی لیکن بھابھی کا سرد سا رویہ دیکھ کر میرے جذبوں پر اوس سی پڑ گئی۔ خود کو خود میں سمیٹ کر بھاری بیگ گھسیٹ کر بھابھی کی تقلید میں آگے بڑھ گئی۔ ہادیہ بھا بھی ایک ٹرے میں دو کپ چائے ساتھ چھ سات بسکٹ لے آئیں۔ میرے برابر بیٹھ کر رسماً سا حال احوال پوچھا پھر میرے پلو سے چپکی پری کو گھورا ، وہ ماں کی تیوری سے ڈر کر بیگ اٹھائے اکیڈمی نکل گئی۔ مجھے تھکان تھی اور نیند کا غلبہ ، سونے کے لیے مناسب جگہ درکار تھی مگر یہ پوچھنا کہ میں کس کمرے میں سونے جاؤں۔ اس وقت دنیا کا مشکل ترین کام لگ رہا تھا۔ بھابھی اٹھ کر کچن میں گئیں ۔ تو میں ادھر صوفے پر ہی براجمان ہو گئی۔ اگلی صبح عجیب ہنگامہ خیزی تھی کچن سے اٹھا پٹخ کی آوازیں تو کبھی بھائی بھابھی کی نوک جھونک میں حیران تھی کہ صبح صبح ہی ماحول سے بدمزا ہو گیا ہے ۔ میں سب کچھ کمرے میں بیٹھی سن رہی تھی نجانے کیوں باہر نکلتے ہوئے خوف سا محسوس ہورہا تھا۔ پھر ایسا کیا ہوا جو بھیا نے پری کو تھپڑ جڑ دیا، اور وہ کرنٹ کھا کے باہر کو بھاگی، پری کو جا کے اپنی بانہوں میں سمیٹا لیکن ہادیہ بھا بھی تن فن کرتی آئیں پری کو میری گرفت سے آزاد کیا کھینچ کر دوبارہ بھیا کے سامنے لا کھڑا کیا اور خود بھی اس پر چلانا شروع ہوئیں- کہاں سے آئیں گے پیسے، یہ تمہارا باپ اب کیا ڈاکے ڈالے؟ کچھ رحم کرو اپنے باپ پر اور زبان کا چسکا تھوڑا کم کرو ۔ شاید پری نے اسکول جانے کے لیے پیسے مانگے تھے۔ میں بات سمجھ کے آگے بڑھی اسے ساتھ لگا یا اور پھر کمرے سے پیسے لا کر دیے۔ جو اس نے بلا حیل و حجت لے لیے، بھیا بھابھی بھی خاموش رہے لیکن بھیا کے چہرے کی ناگواری دیکھ کر میں واپس کمرے میں چلی گئی اور دو گھنٹے بعد بھابھی کی پکار پر باہر ائی- سامنے ٹیبل پر سوکھا سا پراٹھا اور فرائی انڈا میرا منتظر تھا۔ میں ناشتا کرنے بیٹھ گئی۔ بھابھی پھولے منہ کے ساتھ اپنے کاموں میں لگی رہیں اور میرا وہ سارا دن بھابھی کی سرگرمیاں ملاخطہ کرتے گزرا۔ جو برتن آرام سے رکھا اور اٹھایا جا سکتا تھا وہ پٹخا جاتا۔ کیبنٹ کے دروازے زور زور سے مار کر نجانے وہ کیا غصہ نکال رہی تھیں۔ میں نے کام میں ہاتھ بٹانے کے لیے پیش قدمی کی تو بھابھی نے صاف منع کر دیا۔ ماما! یہ کیا آپ نے دال روٹی بنالی ؟ رات کے کھانے پر پری منہ بسور کے بیٹھ گئی۔ چپ چاپ کھاؤ۔ بھابھی نے دھاڑ کر کہا لیکن پری دبکنے کی بجائے بپھر گئی۔ کیا ہو گیا ہے آپ کو کل سے آپ مجھے بلاوجہ ڈانٹ رہی ہیں صبح پاپا نے مجھے آپ کے بھڑکانے پر مارا تھا نجانے کس بات کا غصہ آپ مجھ پر نکال رہی ہیں۔ ننھی سی پری تن کر ماں کے سامنے کھڑی ہوگئی۔ پہلے تو ہمارے گھر کبھی دال نہیں بنی روز گوشت یا سبزی گوشت بنتا ہے جب بھی پاپا کا دال کا دل ہو تو آپ گوشت ڈال کے حلیم بناتی ہیں اور پھر جب باقی مہمان آتے ہیں تب تو کبھی دال نہیں بنی۔ بس بھابھی نے دھاڑ کر ایک تھپڑ اسے جڑا تو پری بل کھا کر کرسی سے ٹکرا گئی۔ اتنی ہمت تمہاری کہ تم بالشت بھر کی لڑکی مجھے سکھانے پڑھانے لگیں ۔ میں مجرموں کی طرح سر جھکائے کھڑی رہی، نہ پری کو گلے لگایا نہ بھا بھی کو منع کیا مجھے لگا کہ یہ جو کچھ ہو رہا ہے یہ سب میری وجہ سے ہورہا ہے۔ وہ رات بھابھی نے پری کو اپنے پاس ہی سلایا اور میں نے رات ہی اپنا بیگ دوبارہ پیک کر لیا۔ ٹرین چل پڑی اور میرے ذہن کی سرزمین پربھی سوچوں کی ٹرین چلنے لگی بھوکے بسرے ماضی کی کچھ جھلکیاں اسکرین پر روشن ہوئیں۔ اف جتنی مہنگائی ہے جان کے لالے پڑ رہے ہیں۔ ایسے میں تو کسی کو ایک کپ چائے پلانا بھی دشوار ہو گیا ہے۔ کلثوم پھوپھو نے امی کی کڑوی بات کو حلق سے اتار کر چائے کا گھونٹ بھرا میں سخت بدمزا ہوئی ، جب سے کلثوم پھوپھو آئی تھیں امی صبح صبح ہی مہنگائی نامہ کھول کے بیٹھ جاتیں اور پھر صبح سے شام ہو جاتی امی کو دکھڑے سناتے سناتے۔ جمعرات کو جو سوجی کا حلوہ اور سبزی کا پلاؤ بنتا تھا کلثوم پھوپھو کی آمد سے بند ہو گیا۔ ہفتے میں دو تین بار صبح ناشتا کبھی پراٹھے کبھی انڈوں کا حلوہ یا دیسی گھی سے بنا پراٹھا، اس سب کی جگہ سوکھے پراٹھے اور رات کا بچا سالن، غرض ہمارے گھر کا تمام مینیو بدل گیا اور ساتھ ساتھ سارا دن جو کچھ پھوپھو کوسنایا جاتا ، وہ جو مہینہ بھر رہنے آئی تھیں۔ پانچ، چھ دن بعد ہی رخصت ہوگئیں۔ پھوپھو کے جاتے ہی گھر کی فضا خوش گوار ہوگئی امی جان کا لہجہ پھر سے مٹھاس بھرا، وہی پکوان وہی خوشبویں نہ مہنگائی کا رونا نہ کاموں کی تھکن کا دکھڑا۔ وہ وقت کب کا گزر گیا امی ابو اور پھوپھو اپنے اصلی گھروں میں چلے گئے۔ ٹرین میری منزل تک پہنچ گئی اور مجھے پتہ بھی نہ چلا۔ باجی کہاں گم ہیں آپ کا ۔ اسٹیشن آ گیا۔ ساتھ بیٹھی عورت نے مجھے جھنجوڑا میں نے بھیگا چہرہ صاف کیا اور اپنا سامان اٹھا کر نیچے آئی۔ اس سارے سفر سے ایک بات واضح ہوگئی کہ کبھی کبھی آپ کی غلطیوں کی سزا آپ کے پیاروں کو بھگتنی پڑتی ہے۔ میں نے ایک بار پھر آنکھیں رگڑیں تھکان سے میرا برا حال تھا۔ اپنے ماں باپ کی بوئی فصل میں کاٹ کے آئی تھی۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں
Mughalta | UrduZone,موسم سرما نے پاؤں پاؤں چلنا شروع کیا تھا۔ سورج کی سنہری کرنیں سرسوں کی فصل کو عجب تاب ناکی بخش رہی تھیں۔ سڑک کنارے کھیت میں فاطمہ گھاس کاٹنے میں مصروف تھی ۔ اماں، ابا اور بھائی قریبی شہر گئے تھے اور سارے کاموں کی ذمہ داری اس کے کندھوں پر آپڑی تھی۔ ہاتھ میں درانتی لیے وہ تیزی سے چارا کاٹ رہی تھی۔ سڑک پر معمول کی ٹریفک رواں دواں تھی مگر وہ یکسوئی سے اپنا کام نمٹانے میں مگن تھی۔ اچانک اسے کچھ انہونی کا حساس ہوا، نئی نکور بس وہیں رک گئی تھی ۔ موسیقی کی دلفریب دھنیں ہوا کے دوش پر سفر کرتی اس تک پہنچیں تو درانتی ہاتھ میں لیے کام روک کر وہ دلچسپی سے دیکھنے لگی ، یقیناً برات ہے۔ ایک ایک کر کے مسافر اترنے لگے۔ فاطمہ کو کچھ چہرے مانوس سے لگے اور اچانک اس کے چھکے چھوٹ گئے۔ ارے یہ تو اسی کے سسرال والے ہیں اور یہ آج؟ یہاں کیسے؟ آج جمعرات ہے، اس کی برات تو اگلی جمعرات آنا تھی۔ درانتی ہاتھ سے چھوٹی ، اس کی چپلیں و ہیں کہیں گارے میں پھنس گئیں۔ ہرنی کی طرح قلانچیں بھرتی فاطمہ یہ جا وہ جا۔ لیہ کے مضافات کا چھوٹا سا گاؤں۔ یہاں کے مکین بھائی چارے کی لڑی میں پروئے ایک دوجے کے دکھ سکھ کے ساتھی تھی ۔ کنیز بکریوں کا ریوڑ لے کر جارہی تھی ، رکی اور ناک پر انگلی رکھ لی۔ پنڈ میں تو کسی کا ویاہ نہیں۔ شوکت سر پر گھاس کا گٹھر لادے جا رہا تھا۔ ٹھنکا۔ لگتا ہے راستہ بھول گئے ہیں ۔ مای نصیراں اپنے بیٹوں کا کھانا لے کر نکلی تھی، براتیوں سے اس کی شناسائی تھی ۔ خواتین سے ملی اور پوچھا۔ کس کی برات ہے؟ جواب ملا۔ قاسم کی اور کس کی ؟ ماسی فوراً الٹے قدموں دوڑتی نمبردار کے گھر گئی ہے اور رام کہانی کہہ سنائی۔ چوہدری محمد علی نے داڑھی کھجائی، فاطمہ کی برات۔ آج تو نظام دین ٹبر سمیت جہیز کا سیامان لینے گیا ہے۔ اقصیٰ اور طوبی کو گاؤں بے حد پسند تھا۔ وہ دولہا کی بہن عائشہ کی سہیلیاں تھیں، بڑی چاہت سے شادی میں شرکت کرنے آئی تھیں۔ وہ الجھن کا شکار تھیں کہ چکر کیا ہے؟ یہاں تو شادی والا ماحول ہی نہیں ہے۔ انسانی زندگی تنوع کا شاہکار ہے، قدم قدم پر نئے مناظر حیرت انگیز واقعات اور تجربات کا سامنا ہے بصیرت کی ضرورت ہے۔ فطرت میں موجود یہ تغییر ہمارا بہترین استاد ہے۔ ماسی منظوراں کے بیٹے کی شادی تھی۔ بہو! کل منظوراں کام پر آئے گی، تو مجھے یاد دلانا، سلامی کے پیسے دے دوں گی۔ اماں جی نے نماز پڑھ کر سلام پھیرا تو کہا، یقیناً نماز میں یاد آئی ہوگی بات۔ مگر اماں وہ تو بڑی منت کر رہی تھی کہ آپ شریک ہوں شادی میں ۔ لیکن اماں بی کے نزدیک شرکت ضروری نہ تھی- ہر گھر میں ایک نادر نمونہ ہوا کرتا ہے۔ احتشام الحق صاحب کے گھر میں ان کی بیٹی صائمہ احتشام کچھ ایسی ہی سر پھری تھی ۔ مگر ماما ! مجھے تو شرکت کرنی ہے شادی میں۔ بلکہ برات کے ساتھ جانا ہے۔ نوشین کی ہنسی چھوٹ گئی- برات کے ساتھ جاؤ گی ، کارٹون لگو گی ۔ کیوں بھلا ؟ پتا ہے، برات تو ٹریکٹر ٹرالی پر جائے گی۔ ہیں، یہ تو اور بھی مزے کی بات ہے۔ ماما پلیز مجھے جانے دیجیے گا۔ زندگی کا سفر رکتا نہیں۔ اس واقعے کو سالوں گزر گئے۔ صائمہ کے اپنے بیٹے کی شادی ہے۔ انتظامات ہیں کہ بندہ دنگ رہ جائے ۔ برات کے لیے گاڑیوں کے ماڈل، رنگوں تک کو سوچا جا رہا ہے۔ مگر صائمہ کے چہرے پر جو مسکراہٹ آئی ہے وہ ٹرالی پر جانے والی یاد ہے۔ وہ سادگی ، محبت، علاقائی گیت، تصنع اور بناوٹ سے پاک لوگ، صائمہ کی یادوں کا سب سے قیمتی اثاثہ ہیں ۔ گڑ کے چاول کی پلیٹ ، اس کے لیے خاص طور پر چمچے کا بندوبست کیا گیا تھا۔ کیا بات ہے۔ اس نے اپنی زبان پر ان چاولوں کی لذت کو محسوس کیا ۔ اس کی آنکھوں میں آنسو تیر رہے تھے ، پتا نہیں یہ کون سا جذبہ تھا۔ زندگی کتنی مشکل ہوگئی ہے یا شاید ہم نے مشکل بنا دیا ہے۔ جو مہینوں پلان کیا جاتا ہے اور جس کے وقوع پذیر ہونے میں گھنٹے لگتے ہیں، وہ منٹوں میں ہوا۔ چوہدری محمد علی کے ڈیرے پر ٹاہلیوں کی چھدری چھاؤں میں نئی نکور چارپائیاں لگا دی گئیں، پائنتی کی طرف کھیسں اور کڑھائی والے تکیے لگ گئے۔ بزرگوں کے لیے تازہ دم حقے ۔ خواتین کے بیٹھنے کا انتظام نمبردار کے وسیع و عریض صحن میں کر دیا گیا۔ مولوی صاحب نے کہا۔ ہر گھر میں جو کچھ پکا ہے، مہمانوں کے لیے پیش کر دیا جائے۔ میزبان خواتین کو منہ دھونا تو شاید یاد نہ رہا البتہ سب نے سرخی سے ہونٹ رنگ لیے تھے اور بھرکیلئے رنگوں کے دوپٹے لے کر مہمانوں کی آؤ بھگت میں مشغول ہوئیں۔ گندم کی روٹیاں، مکئی کی روٹیاں، سالن کے ڈونگے ، مکھن، شکر، لسی ، بچوں کے لیے گرما گرم خالص دودھ۔ ہر طرف لذیذ اور تازہ کھانوں کی مہک پھیل گئی۔ گویا اپنی قسمت پر نازاں مہمانوں کے واری صدقے جارہی ہو ۔ گاؤں کا ہر فرد میزبان تھا اور وہ اپنے اس اعزاز پر پھولے نہیں سما رہا تھا۔ یہ بات اس زمانے کی ہے، جب ذرائع مواصلات کی سہولیات نہ ہونے کے برابر تھیں ۔ لینڈ لائن ٹیلی فون کی عیاشی بھی شہروں تک محدود تھی۔ رابطے محدودہ محبتیں لامحدود۔ بیاہ کے دن رکھنے ہیں، بزرگ جمع ہیں۔ سیاست، فصلوں کی پیداوار، منڈیوں کے بھاؤ پر بحث جاری ہے۔ چائے کے دور چل رہے ہیں۔ ہاں جی، اب کام کی بات ہو جائے بزرگو! بسم اللہ کرو ۔ چوہدری کرم دین، دولہا کے ابا نے دلہن کے والد کو مخاطب کیا۔ باہمی مشاورت سے یہ طے پایا کہ آج سے پانچویں جمعرات برات لے آئیے گا۔ بدقسمتی یا خوش قسمتی اس روز بھی جمعرات کا دن تھا۔ لڑکے والوں نے اس دن کو پہلی جمعرات شمار کیا اور لڑکی والوں کے وہم و گمان میں نہ تھا کہ آج کا دن بھی اس گنتی میں آ جائے گا۔ یہیں سے مغالطہ ہوا اور برات پورے سات دن پہلے پہنچ گئی۔ اب کیا ہوگا ؟ چوہدری محمد علی نے تسلی دی۔ فکر کی کوئی بات نہیں، بھائی کرم دین! فاطمہ ہماری بیٹی ہے۔ اس کے والدین پہنچنے والے ہوں گے ۔ لڑکیاں بالیاں دلہن کو تیار کر چکی ہیں۔ دلہن کے والدین جیسے ہی پہنچے ، نکاح ہو گیا۔ فاطمہ بڑے نصیبوں والی ہے۔ اس کی ماں حیرت سے اتنے بے تحاشا تحفوں کو دیکھ کر حیران تھی اور آنکھوں میں آنسو، آواز بھرائی ہوئی … برات کھانا کھا چکی تھی- رخصتی کا مرحلہ آیا۔ دلہن کے ابا نے بیٹی کو گلے لگایا۔ اچانک فاطمہ ٹھکٹی۔ ابا! درانتی کھیت میں پڑی ہے، وہ یاد سے اٹھا لینا- ابا نے فاطمہ کی پیشانی پر بوسہ دیا- اچھا، میری دھی۔ سدا سہاگن رہو۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں
Aapa | UrduZone,دونوں ہتھیلیاں ٹھوڑی کے نیچے جمائے چوکڑی مارے وہ صوفے پر بیٹھی تھی ۔ گاہے بہ گاہے اپنے برابر میں بیٹھے ہوئے احمر پر بھی نگاہیں ڈال لیتی تھی ۔ احمر کی نظریں ٹی وی اسکرین پر مرکوز تھیں۔ اور اس کا امنہاک قابل دید تھا۔ گویا پلک جھپکنا بھی کوئی گناہ عظیم ہو۔ جبکہ سونیا کا موڈ قدرے خراب ہو چلا تھا۔ کیونکہ وہ پچھلے آدھے گھنٹے سے اپنے فیورٹ ٹی وی شوکود یکھنے کے لیے مچل رہی تھی۔ مگر احمر تھا کہ وہ خبریں سننے میں ڈوبا ہوا تھا۔ بالآخروہ زچ ہو کر اٹھ کھڑی ہوئی تھی۔ ارے کہاں جارہی ہو، کچن میں جا رہی ہو تو میرے لیے ایک کپ چائے تو بنا دو۔ سر میں درد سا ہے۔ احمر نے کنپٹیوں کو ہاتھ سے دباتے ہوئے آنکھیں میچ کر اس سے ملتجی انداز میں کہا تھا مگر سونیا کو اس کی منت سماجت اور ملتجیانہ انداز ۔ ہرگز متاثر نہ کر سکا تھا۔ کمال ہے سر میں درد ہے مگر مجال ہے ٹی وی کی آواز کم کی ہو یا نظریں ہٹائی ہوں ۔ وہ خفگی سے بولی تھی۔ ابھی اس بحث و مباحثہ کولمبا ہونا تھا کہ احمر کے فون کی گھنٹی بج اٹھی۔ احمر نے اسکرین پر آپا کا جگمگاتا ہوا نام دیکھ لیا تھا۔ عقب سے سونیا نے بھی دیکھ لیا تھا اور اس کا موڈ مزید خراب ہو چکا تھا۔ آپا کے فون کے بعد اکثر گھر میں سانحات رونما ہوا کرتے تھے اور سونیا تو بانگ دہل اعلان کیا کرتی تھی کہ ان سب کے پیچھے آپا کا ہاتھ ہے- جی آپا۔ وہ بے حد مودب ہو کر سنبھل کر بیٹھ گیا تھا۔ دوسری جانب سے احکامات صادر کیے جا رہے تھے۔ تبھی احمر اثبات میں سرہلاتا چلا جا رہا تھا- آپا بالکل فکر نہ کریں۔ میں آرہا ہوں ابھی ۔ احمر کے چہرے کے سنجیدہ تاثرات بتا رہے تھے کہ کچھ گڑبڑ ہے۔ سونیا بھی کان لگا کر بات سننے کی کوشش میں ہلکان ہو رہی تھی ۔ احمر نے فون بند کرتے ہی سب سے پہلے ٹی وی آف کیا تھا۔ اس کے بعد اپنے ہاتھوں سے اپنے بال سنوارتا ہوا کار کی چابی اٹھا کر باہر کی جانب نکلنے لگا تھا۔ سونیا کو یہ انداز پسند نہ تھا۔ نہ کچھ بتانا اور نہ کچھ پوچھنا۔ آپ کدھر جا رہے ہیں رات کے اس وقت؟ وہ متعجب ہو کر پوچھ رہی تھی۔ آپا کی لڑائی ہوگئی ہے عثمان بھائی نے ان پر ہاتھ اٹھایا ہے۔ کیا میں رات اور دن دیکھتا رہوں؟ احمر نے اپنی ساری کھولن اس پر نکالی تھی ۔ مگر اس طرح جانا مسئلے کا حل نہیں ہے۔ اس طرح بات مزید بڑھ جائے گی۔ سونیا کے تو یہ سوچ کر ہی چودہ طبق روشن ہو گئے تھے کہ دور سے زندگی کی خوشیوں میں زہر گھولنے والی اپا یہیں آ کر رہنے والی تھی۔ وہ حواس باختہ سی کھڑی سوچ رہی تھی کہ بیٹھے بٹھائے یہ کیا آفت آن پڑی۔ احمر آپ امی کو تو پتا دیتے ؟ وہ روہانسی ہوئی ، کوئی ترکیب سوچنے لگی تھی۔ پاگل ہو دور پردیس اماں کو کیا پریشان کرنا۔ اور پھر وہ کیا کریں گی ۔ ناحق پریشان ہوں گی۔ تم بھی نہ بتانا میں آتا ہوں۔ وہ مزید بحث کے موڈ میں ہرگز نہ تھا۔ اس لیے کار پر روانہ ہو گیا تھا۔ آپا کا گھر یہاں سے آدھے گھنٹے کی مسافت پر تھا۔ وہ جانتی تھی کہ اب وہ تیز رفتار ڈرائیو کریں گے ۔ وہ دل ہی دل میں سلامتی کی دعائیں کرنے لگ گئی تھی ۔ احمر کی واپسی پورے دو گھنٹے بعد ہوئی تھی۔ وہ تو وہیں سولی پر لٹکی بیٹھی رہی تھی ۔ بے حد دبدبے سے اندر داخل ہوتی وہ سحرش آپا تھیں۔ انہوں نے اس کے لپک کر گلے لگانے کو بھی ناپسندیدگی کی نگاہ سے دیکھا تھا اور پرے جھٹکا تھا۔ اوبی بی۔ یہ خالی خولی کی ہمدردی سنبھال کر رکھو۔ مجھے نہیں ضرورت تھکی ہوئی ہوں، مجھے بھوک لگی ہے۔ جلدی کھانا لگا دو اور بعد میں گرین ٹی کی عادت ہے مجھے ۔آپا نے حکمیہ انداز میں کہا تھا۔ سونیا اپنی جگہ جزبز ہو کر رہ گئی تھی۔ لیکن مرتی کیا نہ کرتی کے مصداق سیدھا اس نے کچن کا رخ کیا تھا۔ آج اس نے کڑھی بنائی تھی۔ اور روٹیاں تازہ تازہ بنا کر ہاٹ پاٹ میں رکھی تھیں۔ جب وہ کھانا ٹیبل پر لگا رہی تھی ۔ آپا اور احمر نجانے سرگوشیوں میں کیا بات کر رہے تھے۔ اس کی بد زبانی سے میں تنگ آچکی ہوں اور آج تو حد ہوگئی ، اس نے مجھے پر ہاتھ اٹھا لیا- سحرش آپا نے نادیدہ آنسوؤں کو آنکھوں سے صاف کیا تھا۔ آپا! پریشان نہ ہوں۔ یہ آپ کا اپنا گھر ہے۔ آپ جب تک چاہیں، یہاں رہ سکتی ہیں۔ اگر اماں اور بھیا پاکستان میں نہیں تو کیا ہوا ؟ یہ آپ کا میکہ ہے۔ آپ آرام سے رہیں ۔ احمر نے سعادت مندی سے کہا تھا۔ سحرش نے جتاتی ہوئی نگاہ سونیا پر ڈالی تھی ۔ سونیا کو ان کا انداز سمجھ میں نہ آسکا تھا۔ اپنے دکھ میں بھی ان کو یہ سب کرنا یاد تھا۔ کیا وہ واقعی دکھی تھیں یا دکھی ہونے کا ڈراما کر رہی تھیں- بہرحال وہ تو چب بیٹھی تھی۔ ارے کڑھی ۔ مجھے بہت پسند ہے۔ مگر یہ کیا؟ بھئی ، ہماری اماں نے تو ہمیشہ کڑھی کے ساتھ چاول بنائے۔ یہ رواج تو پہلی بار دیکھا ہے۔ پہلا اعتراض، سونیا تو ان اعتراضات کی عادی تھی ۔ پہلا لقمہ سحرش آپا نے ضد میں لیا تھا اور پھر ناک بھوں چڑھائی تھی اور مارے باندھے دوسرا لقمہ توڑا تھا۔ ان کے تاثرات بھی ایسے تھے کہ احمر چپ نہ رہ سکا۔ کیا بات ہے آپا!۔ پسند نہیں تو کچھ اور بنوا دیتا ہوں۔ احمر نے خجالت سے کہا تھا۔ نگاہیں سونیا کے چہرے پر مرکوز تھیں۔ ارے جانے دو پھر تمہاری بیوی کہے گی کہ میں وبال جان بن گئی ہوں۔ دراصل ہم تو کڑھی کو خوب پکاتے ہیں۔ اس میں کچے بیسن کا مزا ہے۔ بہر حال جانے دو۔ اسے معلوم تو تھا ہی کہ میں نے آنا ہے۔ کچھ اور بنا لیتی ، دو گھنٹے بہت ہوتے ہیں۔ سحرش آپا نے اس پر طنز کیا تھا۔سونیا سے بولے بنا رہا نہ گیا تھا۔ دراصل مجھے کیا معلوم تھا کہ آپ اتنے غم میں بھی کھانے کا خیال رکھیں گی ۔ دھیمے انداز میں اس کا کہا جملہ تو گویا قیامت سے کم نہ تھا۔ دیکھا احمر ! تمہاری بیوی نے تو آتے ہی طعنے دینا شروع کر دیے۔ کیا میں بھوکی مرجاؤں۔ ابھی تو پہلا لقمہ لیا کہ اس نے گز بھرلمبی زبان کھول دی۔ نہ بابا نہ میں چلتی ہوں یہاں سے۔ میں نہیں یہاں رہنے کی۔ سحرش آپا نے تیز لہجہ میں کہا تھا۔ سونیا ! تم ہوش میں تو ہو۔ یہ کیسا انداز تخاطب ہے۔ ابھی کے ابھی آپا سے معافی مانگو۔ اور جاکر کچھ اور بنا لو۔ ٹھیک تو کہہ رہی ہیں ۔ تم کو تو سارا دن ٹی وی ڈراموں سے فرصت ہی نہیں ملتی۔ خرافات ان ہی ڈراموں کی بدولت ہے۔ جو تمہارے دماغ میں پل رہی ہے۔ احمر نجانے کیا بولتا رہا۔ مگروہ مزید وہاں کھڑی نہ رہ سکی۔ جی تو چاہا صاف کہہ دے۔ میرے دیکھے ڈرامے آپ کی آپا کی چلتر بازیوں سے کم ہی ہویتے ہیں- یہ تو خود بنی بنائی فلم ہیں۔ مگر چپ رہنا مجبوری تھی۔ سو مجبوراً اپنے آنسوؤں کے پھندے کو گلے میں اتارکر بولی تھی- سوری آپا! میں کچھ اور بنا لاتی ہوں۔ آپا نے فاتحانہ نگاہوں سے دیکھا تھا۔ وہ دل ہی دل میں آپا کو کوستے ہوئے سوچنے لگی کہ اب رات کے اس وقت کیا بنا کر پیش کرے ۔ فریج میں وہ کباب فریز کر کے رکھتی تھی۔ اس نے وہی کباب تل کر ساتھ رائتہ بنا لیا تھا۔ اور وہیں ڈائننگ ٹیبل پر لے آئی تھی۔ ارے اب اس کی کیا ضرورت تھی۔ میں نے تو مجبوراً کھا بھی لیا کھانا۔ وہ منہ بنا کر بولیں اور ٹی وی پر اس وقت رپیٹ ٹیلی کاسٹ میں اس کا ہی من پسند ڈرامہ لگا ہوا تھا۔ سوچ رہی تھی کہ کہے کہ آپ کی آپا بھی تو ان ڈراموں کو دیکھ رہی ہیں ۔ اب ہے کوئی جواب ۔ مگر وہ لبوں پر قفل لگائے کھڑی تھی۔ اچھا ایسا کرو، کباب کی پلیٹ رکھ دو۔ میں کھا لیتی ہوں تم کو برا نہ لگے اس لیے۔ آپا نے گویا اس پر احسان عظیم کیا تھا اور پھر آرام سے کباب سے انصاف کرنے لگیں- وہ دوبارہ بچن میں گھس گئی تھی۔ اس نے احمر کے لیے چائے بنائی۔ جبکہ آپا کے لیے گرین ٹی۔ اسے معلوم تھا کہ احمر کھانے کے بعد چائے لازمی پیتے ہیں۔ عدنان، سحرش اور احمر تین بہن بھائی تھے۔ عدنان کی والدہ اور عدنان بیرون ملک مقیم تھے۔ سحرش یہیں پاکستان میں اور احمر کے گھر کے پاس ہی اس کا گھر تھا۔ اکثر ویک اینڈ پر آجایا کرتی تھیں ۔ سحرش آپا کے شوہر عثمان ایک بے حد سوبر سے انسان تھے۔ سونیا کی تو ابھی تک یہی سمجھ میں نہیں آیا تھا کہ اس قدر لمبی اعتراضات اور الزامات کی فہرست میں عثمان بھائی کہاں فٹ بیٹھتے ہیں۔ کیونکہ وہ تو جب بھی عثمان بھائی سے ملی ، ان کو بے حد دھیمے مزاج کا پایا۔ خندہ پیشانی سے سحرش آپا کے تمام انداز سہہ جایا کرتے تھے۔ رات کو تو احمر کا موڈ آف ہی تھا۔ البتہ صبح سویرے آفس جانے سے قبل اس نے دل میں ٹھان لی تھی کہ احمر سے اصل بات ضرور پوچھے گی۔ احمر! کیا آپ کی عثمان بھائی سے ملاقات ہوئی تھی؟ یہ سوال کل سے اس کے اندر ہلچل مچا رہا تھا۔ نہیں، میری ملاقات نہیں ہوسکی۔ دراصل میں تو سیدھا آپا کے گھر ہی گیا تھا۔ مگر وہاں آپا کی ساس اور نند آئی ہوئی تھیں، میں نے گیٹ سے ہی کہا کہ آپا کو بھیج دیں۔ کہنے لگیں کہ وہ تو نجانے شام سے کہیں گئی ہوئی ہے۔ پھر میں نے آپا کو کال کی۔ تو معلوم ہوا کہ وہ اپنی ایک دوست کے گھرہیں ۔ وہاں سے سیدھا پھر میں گھر لے آیا۔ اس لیے تو اتنی دیر لگی تھی ۔ احمر نے اسے تفصیل سے ساری بات بتائی تھی۔ لیکن احمر! آپ کو سب سے پہلے عثمان بھائی سے بات کرنی چاہیے تھی۔ کیا آپ نے نہیں دیکھا کہ وہ کتنے متحمل مزاج ہیں، وہ کس طرح آپا پر ہاتھ اٹھا سکتے ہیں۔ مجھے تو یقین ہی نہیں آ رہا ہے۔ وہ واقعی حیران تھی۔ تو تم کیا کہنا چاہتی ہو کہ میری آپا جھوٹ بول رہی ہیں ۔ اب کے احمر بگڑ کر بولا تھا۔ نہیں، قطعا نہیں لیکن ایک فریق کی بات سن کر فیصلہ صادر کرنا درست نہیں ہے۔ ہمیشہ دونوں فریقین کی بات کو سننا اور پھر فیصلہ کرنا ہی دانش مندی ہے۔ وہ بڑے سبھاؤ سے احمر کو قائل کر رہی تھی ۔ اس کی بات اب احمر کی سمجھ میں آگئی تھی ۔ تب ہی مطمئن سا ہو گیا تھا۔ اچھا ٹھیک ہے پھر بتاؤ کیا کرنا چاہیے؟ ابھی ان کی بات درمیان میں ہی تھی کہ آپا نے ایک دم زوردار دھکے سے دروازہ کھولا ۔ اور تالیاں بجانے لگیں۔ واہ واہ آفرین ہے۔ کیسے باتوں میں الجھا لیتی ہو۔ تمہارے صرف بال ہی لچھے دار نہیں ہیں۔ باتوں میں بھی خوب الجھاؤ ہیں۔ آپا نے اس کے گھنگھریالے بالوں پہ چوٹ کی تھی ۔ وہ تو ان کی بنا دستک کمرے میں اس انٹری پر ہی دم بخود تھی ۔ نجانے کب سے دروازے سے کان لگائے ان کی باتیں سن رہی تھیں ۔ کس قدر معیوب حرکت تھی۔ مگر اب یہ تو خود احمر کا فرض تھا کہ وہ کہتا، وہ تو پہلے ہی بری بن گئی تھی۔ سو خاموشی میں ہی عافیت تھی۔ آپا ! ایسی کوئی بات نہیں ہے۔ وہ بھی آپ کے لیے فکرمند ہے۔ احمر نے اپنی دانست میں وضاحت پیش کرنا چاہتی تھی۔ جانے دو، دیکھ رہی ہوں کہ کل سے تمہاری بیگم کے مزاج ہی نہیں مل رہے۔ میں کہتی ہوں کہ اگر عثمان کو کال کی یا ملاقات کے لیے گئے ۔ تو میں ساری عمر کے لیے تم سے تعلق توڑ دوں گی۔ مجھے دارالامان چھوڑ آؤ اگر اس قدر بوجھ ہوں۔ آپا نے سختی سے کہا تو احمر نے منت سماجت کر کے آپا کا موڈ ٹھیک کیا اور دفتر جانے سے پہلے اسے خاص طور پر نصیحت کی کہ کوئی ایسا کام نہ کرے۔ جس سے آپا کی دل شکنی ہو۔ یا ان کو رنج پہنچے۔ وہ گہری سانس لے کر رہ گئی تھی۔ پھر اس نے خاموشی اختیار کر لی تھی سارا دن گھن چکر بنی رہتی۔ کچھ دنوں سے مسلسل اس کی طبیعت میں گرانی رہنے لگی تھی۔ آپا کی نگاہیں تو اسے اپنی پشت پر بھی چھبتی تھیں، نجانے آپا کو اس سے اس قدر نفرت کیوں تھی؟ کبھی کبھار سوچتی کہ اس نے آپا کا کیا بگاڑا ہے۔ صرف یہی کہ وہ احمر کی پسند تھی۔ ان کے بھائی کی محبت تھی۔ شادی پر سب سے زیادہ اعتراض بھی سحرش آپا کو ہی تھا۔ تم نے کیا دیکھ کر اس سے شادی کا فیصلہ کیا ہے؟ میں کہتی ہوں کہ ایک سے بڑھ کر ایک رشتہ موجود ہے۔ ایک دو تو میں نے بھی اپنے بھیا کے لیے پسند کر رکھی تھیں ۔ سحرش آپا کے منہ سے اہ نکلی۔ ایک یا دو آپا ! پہلے یہ فیصلہ کرلیں ۔ احمر نے شوخ ہو کر کہا تھا۔ تم مذاق میں مت مان،و لبنیٰ اچھی لڑکی ہے۔ دیکھی بھالی ہے۔ تم نے دیکھا، کس قدر محبت سے تمہارا خیال رکھتی ہے۔ احمرہنس دیا تھا۔ یہ سچ تھا کہ اماں کے جانے کے بعد فلیٹ میں کام والی رہی تھی تھی مگر گھر والے نےنہ ہوں تو کام والیاں بھی ڈھیلی پڑ جاتی ہیں ۔ سو لبنیٰ آ جایا کرتی تھی جب احمر جاب پر ہوا کرتا تھا۔ واشنگ مشین لگا کر ہفتے بھر کے گندے کپڑوں کا انبار اپنی نگرانی میں دھلواتی تھی۔ سارے گھر کا فرش کام والی ماسی سے رگڑ رگڑ کر دھلواتی تھی۔ جب تک احمر گھر آتا الماری میں اس کے سارے کپڑے دھلے دھلائے استری کیے ملتے تھے۔ اشتہا انگیز خوشبوؤں سے گھر بھرا ہوتا تھا۔ اس کے من پسند کھانے تیار ملتے۔ مگر یہ جو دل ہوتا ہے ناں اس کے فیصلے بھی عجب ہوا کرتے ہیں۔ احمر کو اپنی کولیگ سونیا بھا گئی تھی اور پورے دو سال خاموش محبت کے بعد اس نے سونیا کو پروپوز کر دیا تھا۔ اور اب وہی محبت جب احمر کومل گئی تھی۔ اب اسے گھر کی مرغی دال برابر لگنے لگی تھی ۔ سونیا نے اس کی خاطر سب کچھ قربان کر دیا تھا۔ جاب چھوڑ دی تھی۔ گھر گرہستی کی ہو کر رہ گئی تھی۔ وہ گھر گرہستی میں طاق نہ تھی۔ مگر رفتہ رفتہ احمر کی خاطر اس نے گھرداری سیکھ لی تھی اور گھر پر توجہ دینے لگی تھی۔ شاید زندگی حسین بھی ہو جاتی اگر سحرش آپا اس کے خلاف محاذ نہ کھول لیتیں۔ پہلے پہل تو سونیا کو یہ اپنا وہم لگتا تھا۔ کہ ہرگھر میں ہر خاندان میں نند بھابھی کی روایتی چپقلش تو چلتی ہی ہے۔ مگر یہ اس سے بھی ہٹ کر کچھ تھا۔ احمر جو کہتے نہ تھکتا تھا- سونیا میرا بس چلے تو میں دنیا کی ہر نعمت، ہر آسائش تمہاری ایک مسکان پر ڈھیر کر دوں۔ تم میرے لیے سب سے اہم ہو، تمہارے بنا تو جینے کا تصور ہی نہیں ۔ تمہاری ان جھیل آنکھوں میں اداسی ڈیرے جماتی ہے۔ تو مجھے اپنی دنیا اندھیر لگنے لگتی ہے۔ احمر کی وارفتیاں دیکھنے والی ہوتی تھیں۔ کبھی کبھار وہ ان کا اظہار آپا کے سامنے بھی کر بیٹھتا تھا۔ اور آپا سخت برا مان جایا کرتی تھیں۔ سونیا احمر کے خوابوں کا مرکز ومحور تھی۔ اس کا پہلا پہلا خواب تھی ۔ وہ اپنے مقدر پر نازاں تھی۔ مگر احمر کی آپا کو وہ ایک آنکھ نہ بھاتی تھی۔ جب لبنیٰ ہوا کرتی تھی۔ تو گھر کیسا جگمگ کرتا تھا۔ ارے اب تو بہورانی آچکی۔ مگر ہر شے مٹی میں اٹی ہو جیسے- سحرش آپا کی بات سن کر سونیا نئے سرے سے سب جتن کرتی ۔ مگر سحرش آپا نے بھی قسم اٹھا رکھی تھی کہ اس کے ہر ہر فعل پر تنقید کرنی ہے۔ کسی حالت میں اس سے خوش نہیں ہونا ۔ آپا کی دل جوئی میں اکثر احمر اس کے دل کو شدید ٹھیس بھی پہنچا دیا کرتا تھا۔ بعد میں اکثر تنہائی میں معافی بھی مانگ لیا کرتا تھا۔ مگر سونیا خود سے یہ سوال پوچھا کرتی تھی کیا اس طرح اس کی عزت نفس کی اڑی دھجیاں اور دل کے ٹکڑے جڑ سکتے ہیں؟ ناشتہ تیار ہو گیا کیا؟ وہ کچن میں اس کے پاس کھڑا پوچھ رہا تھا۔ وہ بہت دن سے چپ چپ سی تھی۔ احمر کے دل کو کچھ ہوا تھا- ہوں۔ وہ سنک میں ہاتھ دھونے لگا تھا۔ احمر نے ایک اچٹتی ہوئی نگاہ اس کے گلابی چہرے پر ڈالی تھی ۔ متورم چہرہ، ملگجا سا حلیہ۔ تم روئی ہو؟” وہ دفعتا چونک کر اس کی طرف پلٹا تھا۔ ہاں۔ وہ جھوٹ کیوں بولتی۔ اس نے بھی اسے جتانا ضروری خیال کیا تھا۔ اسے بھی تو معلوم ہوا کہ دل میں چھید کیسے ہوتے ہیں۔ وجہ ؟ وہ اس سے نظر چرا گئی تھی ۔ پراٹھے بن چکے تھے ۔ آملیٹ بنا رہی تھی۔ بےدھیانی میں ہاتھ توے سے جالگا تھا۔ وہ سی کر کے رہ گئی ۔ کیا ہوا ہا تھ جلا لیا دھیان کدھر ہے؟” وہ اسے سرزنش کر رہا تھا۔ وہ کیسے بتاتی کہ سارے دھیان تو اسی کی جانب مرکوز ہو چکے ہیں۔ خصوص جب سے آپا نے باتوں باتوں میں اسے بتایا تھا کہ سب لبنیٰ کے لیے رشتہ ڈھونڈ رہے ہیں۔ مگر لبنیٰ ہے کہ کسی رشتے پر ہاں ہی نہیں کر کے دے رہی ہے۔ صاف ظاہر تھا کہ آپا کو اب بھی اپنی نند کا رشتہ احمر سے کروانا مقصود تھا۔ اب جبکہ احمر کا گھر بس بھی چکا تھا۔ مگر نجانے کیوں ان کے دل میں احمر کی بیوی کے لیے جو خاکہ لبنیٰ کے حوالے سے بن چکا تھا۔ لاکھ کوششوں کے باوجود بھی سونیا اس پر پورا نہ اتر سکی تھی۔ رکو، میں برنال لاتا ہوں ۔ اس نے اس کا ہاتھ تھمانا چاہا تھا۔ مگر وہ ایک جھٹکے سے اپنا ہاتھ چھڑا گئی تھی۔ نگاہوں کا لمحہ بھر کا تصادم ہوا تھا اور اس کی سرخ انگارہ آنکھیں اسے بہت کچھ باورکرا گئی تھیں ۔ جو کھولن میرے اندر ہے۔ اس کے سامنے تو یہ جلن کچھ بھی نہیں ہے۔ وہ جتا کر ہاٹ پاٹ اٹھائے باہر نکل گئی تھی۔ اور احمر گہرا سانس لے کر رہ گیا تھا۔ احمر چکی کے دو پاٹوں میں پیس رہا تھا۔ ایک طرف محبت تھی دوسری طرف صلہ رحمی تھی۔ چھٹی کے دن اچانک ہی عثمان آگئے ان کے ساتھ لبنیٰ بھی تھی۔ آپ تو عید کا چاند ہی ہو گئے ہیں اب دکھائی ہی نہیں دیتے ہیں ۔ لبنیٰ نے احمر سے شکوہ کیا تھا۔ سونیا کا دل جل کر راکھ ہو گیا۔ احمد بھی جوابی مسکراہٹ کے ساتھ بھر پور پرتپاک استقبال کر رہا تھا۔ بھئی سونیا۔ دیکھو تو کون آیا ہے۔ احمر نے اسے صدا لگائی تھی۔ وہ اپنے چہرے پر سپاٹ تاثرات لیے نمودار ہوئی۔ اس نے دیکھا کہ آپا اپنی نند کو گلے لگائے اس کی بلائیں لیتے واری صدقے جارہی تھیں۔ اور عثمان بھائی سے بھی مسکرا کر بات کر رہی تھیں۔ لگتا ہی نہیں تھا کہ ان کے درمیان ہلکی سی بھی خفگی رہی ہو۔ اور سنائیں عثمان بھائی ! بیگم کے بنا اداس تو ہو گئے ہوں گے۔ سونیا نے کریدنے کے لیے پوچھا تھا۔ ایسی ویسی اداسی ؟ ارے بھئی ، ہمارے تو گھر کی ملکہ ہیں یہ ۔ ان کا ہی تو حکم چلتا ہے گھر پر اب ان کی مرضی تھی کہ چند دن احمر کی طرف رکنا چاہتی ہیں۔ میں نے بھی انکار نہیں کیا۔ جیسا چاہیں۔ عثمان نے سادگی سے کہا۔ احمر حیرت سے آپا کا چہرہ دیکھ رہا تھا۔ کہ خود آپا اس وقت خجالت محسوس رہی تھیں ۔ ہاں تو احمر! کیا میں چند دن رہنے نہیں آسکتی تمہارے گھر ؟ کیا اس کے لیے مجھے اجازت کی ضرورت ہوگی ؟ آپا کو باتیں بنانا خوب آتا تھا۔ احمر نے سختی سے دانت پر دانت جمائے۔ اگرچہ وہ حد ادب میں کچھ کہتا نہیں تھا۔ مگر اب ایسا بھی نہیں تھا کہ اسے آپا کی غلط بیانی اور دروغ گوئی کا احساس نہیں ہوا تھا۔ دراصل یہ کہہ رہی تھیں کہ میں کچھ دن میکے جا کر لبنیٰ کے لیے رشتہ ڈھونڈ مہم شروع کرنے جارہی ہوں لبنیٰ میں تو گویا ان کی جان بسی ہے۔ عثمان نے مسکرا کر کہا تھا۔ اب کے سونیا نے احمر کو گھور کر دیکھا تھا۔ اور وہ سٹپٹا کررہ گیا۔ سونیا نے دوپہر کا پر تکلف سا کھانا تیار کیا تھا۔ لبنیٰ کا ایک بے حد اچھا رشتہ آیا ہے لڑکا اچھا کماتا ہے اور فیملی بھی بے حد اچھی ہے۔ میں آج اس لیے آیا ہوں کہ یہ بھی دیکھ کر اوکے کر دیں۔ ہم سب نے تو پسند کر لیا ہے۔ عثمان صاحب کے کہتے ہی سونیا کو لگا، اس کے کندھوں سے منوں بوجھ سرک گیا ہو۔ وہ اب دل سے مسکرا مسکرا کر باتیں کرنے لگی تھی ۔ جبکہ آپا سوچ رہی تھیں کہ میرے جانے کا سوچ کر ہی سونیا کا موڈ اچھا ہو گیا ہے۔ عثمان اور لبنی کھانے کے بعد رخصت چاہتے باہر گاڑی میں بیٹھ گئے۔ اس وقت لاؤنج میں تین نفوس تھے اور سب کے اندر الگ الگ کشمکش جاری تھی۔ آپا اس قدر غلط بیانی کا مقصد کیا تھا؟ آپ تو میری آپا ہیں۔ آپ جب چاہیں آئیں۔ کیا آپ کو کبھی روکا ہے۔ احمر کے لہجے میں گہرا تاسف گھلا ہوا تھا۔ ہاں، تم نے روکنا تو نہیں تھا۔ مگر میں کیا کرتی تم جانتے ہو پورے آٹھ سال ہورہے ہیں۔ ابھی تک میں عثمان کو اولاد کی خوشی نہیں دے سکی ۔ مگر تم نے دیکھا کہ وہ مجھ پر کس قدر جان چھڑکتے ہیں۔ میری کہی کوئی بھی بات نہیں ٹالتے ہیں۔ میں نے سوچا لبنیٰ سے تمہاری شادی ہو جاتی ہے۔ تو پھر تم بھی آسودہ حال رہو گے اور پھر لبنیٰ بھی تو تمہں چاہتی ہے۔ آپا سے اب کوئی تاویل کوئی جواز بن ہی نہیں پا رہا تھا۔ بس کر دیں آپا۔ بس کر دیں، بہت ہو گئی ۔ وہ غصیلے لہجے میں بولا۔ اس کے انداز میں برہمی اور آنکھوں میں بے چینی تھی۔ مجھے سونیا کہتی رہی۔ مگر میں نے اس کی ایک نہ سنی۔ وہ کہتی رہی کہ عثمان بھائی بہت نرم مزاج ہیں۔ مگر میں ہی تھا۔ جو آپ کی ہر بات پر من وعن یقین کرتا چلا گیا۔ لبنیٰ مجھے پسند کرے یا نہ کرے۔ میں اب ایک شادی شدہ مرد ہوں۔ میرے لیے سب سے اہم میری بیوی ہے۔ آپ نے دراصل لبنیٰ کا نہیں اپنا سوچا۔ اگر یہ وٹہ سٹہ ہو جاتا ہے تو آپ پر کوئی حرف نہیں اٹھا سکے گا کہ آپ نے اولاد نہیں دی۔ کیا آپ نے میرے بارے میں اور سونیا کے بارے میں ایک بار بھی سوچا ؟ سونیا میری محبت ہے اور وہی میری بیوی رہے گی۔ آپ بھی اس سچ کو جتنا جلدی قبول کر لیں اتنا ہی اچھا ہوگا ۔ اگر میں بظاہر آپ کے ہر حکم کو بلا چوں چراں مانتا ہوں تو اس کا ہر گز یہ مطلب نہیں کہ مجھے آپ کی باتوں میں جھوٹ دکھائی نہیں دیتا۔ دراصل آپا میں آپ کی شخصیت کا بھرم نہیں تو ڑنا چاہتا۔ احمر نے تاسف سے کہا۔ اس وقت باہر عثمان نے ہارن بجاد یا تھا۔ وہ سحرش کو بلا رہا تھا۔ اب جائیں۔ اور قدر کریں کہ اتنا محبت کرنے والا مخلص شوہر ملا ہے۔ اس پر اس قدر گھناؤنے الزامات لگاتے ہوئے ہی سوچ لیتیں- احمر نے دکھ سے کہا تھا۔ آپا کچھ کہنا چاہتی تھیں ۔ مگر اب وہ سمجھ چکی تھیں کہ وہ بازی کو مکمل طور پر ہار چکی ہیں۔ ایک ندامت بھری نگاہ انہوں نے احمر اور اس کے بعد سونیا پرڈالی تھی۔ بعض مراتب تقدیر عطا کرتی ہے۔ مگر انسان اپنی بدنیتی اور بد زبانی سے اس مرتبے کو مٹی میں رول دیتا ہے۔ ایسا ہی سحرش آپا کے ساتھ بھی ہوا تھا۔ ان سب کے جانے کے بعد پورے دس منٹ تک گہری خاموشی چھائی رہی تھی ۔ تب احمر نے اچانک اٹھ کر اس کا من پسند ڈرامہ ٹی وی پر لگا دیا تھا۔ یار! جلدی سے چائے بنا دو۔ سر میں درد ہو رہا ہے۔ وہ شوخ ہوا تھا۔ مگر مجھے تو ڈاکٹر نے بیڈ ریسٹ کا کہا ہے۔ اس نے گویا بم پھوڑا تھا، کیا کہا ؟ مطلب؟ احمر وہی سننا چاہتا تھا۔ جو اس کو سنانا تھا۔ سونیا شرما گئی تھی۔ اس دن جب میری طبیعت زیادہ بگڑی تو میں ڈاکٹر کے پاس گئی تھی ۔ تب معلوم ہوا مگر آپ کو میری یا بچے کی کیا پروا۔ وہ آخری جملہ ادا کرتے ہوئے ناراضی سے بولی۔ پگلی تم ہی تو میری کل کائنات ہو۔ لیکن کیا کروں۔ بندہ بشر ہوں غلطی ہو ہی جاتی ہے۔ معاف کر دو۔ اس نے باقاعدہ کانوں کو چھوا تھا۔ سونیا کھلکھلا کر ہنس دی تھی۔ طمانیت بخش ہنسی۔ زندگی کتنی مکمل ہو گئی تھی۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں
Azmaish | UrduZone,"کچھ لوگوں کو دیکھ کر تو پہلی ہی نظر میں محسوس ہوتا ہے کہ یہ اللہ کے بڑے ہی پسندیدہ ہیں یعنی ہر لحاظ سے نوازے گئے۔ کھلی حلال کمائی ، بڑے دل والے لوگوں کے کام آنے والے ، خوش اخلاق ، خدا ترس، دیکھنے سننے میں اچھے تعلیم ، خاندان، صحت، شکل و صورت کون سی نعمت ہے جو نہیں ملی ہوئی اور پھر اور پھر… دوسری بار ان پر غور کریں تو کتنا عجیب لگتا ہے۔ کہ اس قدر ہر طرح سے نوازے گئے اس مرد کو بھری دنیا میں کوئی اللہ کی بندی نہ ملی کہ جس کو وہ نوازی گئی ان نعمتوں میں اپنا حصہ دار بنا سکے۔ یہ نہیں کہ شادی محض ایک ضرورت ہے بلکہ یہ بھی تو ہے کہ ایک اس عمل میں اللہ تعالیٰ نے ایک بہت ہی عمدہ، خوب صورت اور دل گداز سا فلسفہ رکھ چھوڑا ہے۔ ایک مرد کے لیے یہ کتنا اچھا اور دلفریب احساس ہو سکتا ہے کہ وہ کسی جیتے جاگتے ، سانس لیتے ، دل رکھتے انسان کی کفالت اپنے ذمہ لے رہا ہے ۔ نجانے کتنے ہی مدد کے لیے ہاتھ پھیلاتے ہیں ۔ کچھ جو صرف نظروں سے اپنی ضروریات بیان کرتے ہیں ۔ پھر بھی آپ اس قدر تو ان کے لیے نہیں کرتے کہ اپنے ہر مال و دولت میں اس کو حصہ دار ہی بنا ڈالیں ۔ صدقہ خیرات بھی کرتے ہیں تو ایک حد تک صرف وہ ایک عورت ہوتی ہے جس کو آپ اپنے نکاح میں لیتے ہیں اور اس طرح وہ آپ کی زندگی میں شامل ہوتی ہے کہ آپ کے وقت ، دولت ، صحت ، عزت اور گھر تک میں آپ کی با قاعدہ حصہ دار بن جاتی ہے اور آپ اس کی پوری ذمہ داری لیتے ہیں۔ اس کی عزت، اس کا رکھ رکھاؤ، جنسی خوشی سب کچھ آپ سے منسوب ہوتا ہے۔ بہت حیرت ہوتی ہے اس طرح کے مکمل مردوں کو دیکھ کر جو شادی کے نام سے کترانے لگتے ہیں یا اپنے بڑوں کے شادی کرنے کی تلقین کرنے پر طنزیہ قہقہہ لگاتے ہیں آخر اس میں کیا راز ہے؟ آخری جملے پر اس نے نظریں جھکا لی تھیں ۔ گو اب تک اس پورے لیکچر کے دوران اس نے ایک بار بھی میری طرف نہیں دیکھا تھا مگر میں جانتا تھا کہ وہ مخاطب مجھ سے ہی تھی۔ میں مسکرایا۔ یہ جو طنزیہ قہقہہ لگانے والی بات اس نے مجھ پر ہی کی تھی اس کا جواب دینا تو لازمی تھا۔ اس جملے نے ہی تو محفل میں بننے والے اس چھوٹے سے حلقے میں اس کی بات سننے والے ہر ایک کو میری ہی طرف متوجہ کر دیا تھا۔ شاید اس لیے کتراتے ہوں کہ ایک عورت جس کو وہ عزت و احترام کے ساتھ اپنی زندگی میں شامل کریں اور جس کی کفالت بھی اپنے ذمہ لے لیں اور وہی عورت احسان مند ہونے کے بجائے نہ تو شوہر کی عزت کا خیال کرے نہ ہی شوہر کے گھر والوں کا ۔ بلکہ الٹا یہ جتانے میں لگ جائے کہ شادی کر کے اس نے احسان کیا ہے؟ میرے بروقت جواب پر چند ایک شادی شدہ مردوں نے بڑی ہی خوب صورتی سے اپنے ہونٹوں پر بے اختیار آتی مسکراہٹ کو چھپالیا۔ جبکہ ان کے اردگردمنڈلاتی ان کی بیگمات نے بے چینی سے پہلو بدلا – اور اب با قاعدہ محفل کی توجہ اس کی طرف پلٹ گئی تھی، محبت سمیت سب کو اس کے جواب کا انتظار تھا۔ آزمائش صرف پیسے عزت اور صحت کی نہیں ہوتی ۔ میں تو یہ جانتی ہوں کہ ہر نعمت جو ہمیں دی گئی ہے زندگی کے کسی موڑ پر کہیں نہ کہیں اس کی آزمائش بھی لازمی ہوگی اور حسن سلوک کی عادت بھی ایک نعمت ہے۔ جس کی آزمائش یہی ہو گی ناں کہ ہمیں ہر دم کوئی ایسا ٹکرائے جو ہمارے مزاج پر بھاری پڑے۔ جو ہماری برداشت کو آخری حد تک آزمائے ۔ کیا معلوم وہ عورت اپنے شوہر کے حسن سلوک کی آزمائش ہو؟ میں لاجواب تو نہیں ہوا تھا مگر اس سے بحث در بحث کرنے کا ابھی ارادہ بھی نہیں رکھتا تھا کیونکہ میں اس کے منجھلے بھائی کی بیوی کو ہمارے حلقے کی طرف آتے دیکھ چکا تھا اور یہ تو ہم سب ہی جانتے تھے کہ اگر اس کی بھابھی نے اسے اس طرح ہم سب سے بے تکلفی سے باتیں کرتے دیکھ لیا تو اس کے ساتھ محفل میں ہی وہ سب ہو جائے گا جو اکثر اوقات شرارتی بچوں کے محفل میں بد تمیزی کرنے کے بعد گھر جانے کہ ہوتا ہے۔ یہاں تک کہ میری دونوں بڑی بہنیں بھی اپنے شوہروں کو لیے تیزی سے حلقے سے نکل گئیں- اس کی بھابھی طنزیہ سی مسکراتی ہم کچھ بچے ہوؤں پر نظریں ڈالتی آگے بڑھ گئی ۔ اس کے سامنے سے گزرنے پر شاید اسے بھی ہوش آیا اور وہ بھی برقی رفتاری سے اٹھ کر ہم سب سے اجازت یا معذرت کیے بغیر اسٹیج کی طرف چلی گئی۔ جس کے اردگرد سجے صوفوں پر اس کے خاندان کے بقایا لوگ بڑے ٹھسے اور رعب سے بیٹھے ہوئے تھے۔ 
ہم دونوں خاندانوں میں کئی سالوں سے ملنا ملانا تو کیا سلام دعا تک بند تھی۔ وجہ اس کی وہی جو عام رشتہ داری میں ہوتی ہے۔ دونوں طرف لڑکیاں تھیں اور لڑکے بھی اور دونوں طرف صرف لڑکوں کو حاصل کر لینے کی خواہش تھی جبکہ لڑکیوں سے ہر ممکن اجتناب برتا جاتا تھا۔ ایک دو بار بڑی مصیبتوں اور جتن کے ساتھ کسی لڑکے اور لڑکی نے اپنے والدین کی پسند نا پسند کو نظر انداز کر کے اگر رشتے کی بات چلانی بھی چاہی تو اس قدر ہنگامہ، فساد اور جھگڑا ہوا کہ شادی تو دور کی بات ناچاقی دوچند ہو گئی۔ حیرت بھی ہوتی بھی کہ کیا ایک ماں کے دو بچے آپس میں سگے بھائی بہن کے درمیان زندگی میں اس قدر دوریاں بھی آسکتی ہیں کہ ایک دوسرے کی اولادوں سے نفرت محسوس ہونے لگے؟ پھوپھی جان ویسے تو کافی سمجھ دار پڑھی لکھی اور بردبار تھیں مگر نجانے ان کی ساری عقل مندی اور دانائی ایک ہماری امی جان کے سامنے آتے ہی جیسے پاتال میں جا گرتی اس طرف امی جان کا بھی ایسا ہی کچھ حال ہوتا۔ خواتین کی ہاں میں ہاں ملانے کے لیے ان کے جوان ہوتے کچھ بچوں نے بھی اپنا اپنا کردار بھر پور نبھایا۔ ایسا نہیں کہ یہ ناچاقی ہمیشہ سے تھی۔ مجھے یاد ہے جب میں شاید آٹھویں میں پڑھتا تھا تو امی جان مجھے تیار کر کے بہت سے تحفے تحائف اور مٹھائی وغیرہ لے کر پھوپھی جان کے ہاں پہنچی تھیں، جن کے ہاں چار بیٹوں کے بعد ایک بیٹی آئی تھی۔ یہ وہ دور تھا جب دونوں خاندان یک دل دو جان تھے۔ امی جان اپنی نند پر جان چھڑکتی تھیں اور نند بھی بھابھی جان ، بھابھی جان کرتے نہ کھلتی تھیں۔ مجھے سے بڑی دو بہنیں اور پھوپھی جان کے چاروں بیٹے گھل مل کر بیٹھا کرتے تھے اور تب ہی کا وہ چند سالوں کا دور تھا جب میں نے پھوپھی جان کے ہاں اسے دودھ پیتی بچی سے بڑے ہو کر پاؤں پاؤں چلتے دیکھا۔ امی جان مجھے ہمیشہ ساتھ رکھتی تھیں۔ لہذا پھوپھی جان کے ہاں آنے جانے میں بھی میرا ناغہ نہیں ہوا۔ اس کے چند سالوں تک ہمارے درمیان ایسا ہی بھائی چارہ رہا اور پھر پھوپھی جان کے بڑے بیٹے کے سلمان بھائی کی طرف سے جب بڑی باجی کے لیے پہلی بار پسندیدگی کے اشارے ملنے شروع ہوئے تو جیسے پھوپھی جان کی زبان میں بھی کانٹے اگنے لگے۔ مانا سلمان بھائی بڑے ذہین ، صحت مند اور مضبوط مستقبل کے حامل نظر آتے تھے مگر بڑی باجی بھی کچھ کم خوب صورت اور ہنس مکھ نہ تھیں۔ پھر بھی پھوپھی جان کو نجانے اپنے بھائی کی سب سے بڑی بیٹی میں ایسا کوئی گن نظر نہ آیا کہ جس کی بدولت وہ ان کی بہو بن سکتیں ۔ بس پھر یہی وہ دور تھا جب پہلی بار دونوں خاندانوں میں گھمسان کی جنگ چھڑ گئی۔ چند سالوں ایک دوسرے کی شکلوں سے بے زار رہنے کے بعد پھوپھا جان کے انتقال پر امی جان کو پھوپھی جان سے ایک بار پھر محبت ہوگئی ۔ بڑی باجی اور سلمان دونوں کی قسمت کا فیصلہ بھی ان کے والدین کی مرضی سے ہو چکا تھا لہذا میدان بھی صاف تھا مگر کب تک رہتا ایک بار پھر پھوپھی جان کے تیسرے نمبر کے صاحبزادے عیان بھائی کو ہمارے گھر میں اپنا محبوب نظر آنے لگا اور ایک بار پھر پھوپھی جان نے بڑی نخوت سے بیٹے کی خواہش کو رد کر دیا اور نتیجے میں دونوں خاندان ایک بار پھرجدا ہو گئے۔ 
دوسری بار کی جدائی کا دور میری غیر موجودگی میں آیا تھا۔ اس سے پہلے میں بڑا بن ٹھن کر لندن مجھے پڑھنے کے سلسلے میں جانے کی خوشی میں پھوپھی جان کے ہاں با قاعدہ اپنے خاندان سمیت کھانے پر مدعو بھی کیا گیا تھا۔ لندن میں رہائش کے دوران بھی امی جان نے ایک دن مجھے روتے ہوئے پھوپھی جان کا یوں عیان بھائی کا منجھلی باجی کے لیے رشتے کے ٹھکرانے کا بتایا تھا۔ میں نے امی جان کو سمجھانے کی کوشش کی تھی کہ جب ان کو معلوم ہے کہ پھوپھی جان اس ایک بات پر خوش نہیں ہوتیں تو آخرامی جان ہی اس ایک بات کو بار بار کیوں چھیڑتی ہیں؟ امی جان کا خیال تھا کہ دونوں خاندانوں میں اتفاق کی ایک ہی صورت ہے جبکہ ہمیشہ اسی ایک صورت کے پیدا کرنے کی کوشش میں دونوں خاندانوں کے درمیان اتفاق کو بری طرح نقصان پہنچا تھا۔ میرے لندن سے پڑھائی مکمل کر کے واپس آنے پر امی جان اور پھوپھی جان میں پرانی دوستی جیسا تو کچھ نہ بچا تھا مگر ایسی دشمنی بھی نہیں تھی کہ ملنا ملانا ہی بند ہو۔ کسی مشترکہ رشتہ دار کی محفل میں ملاقات ہوتی تو دونوں اچھے سے بات چیت کر لیتیں۔ میرے آنے کے بعد پھوپھی جان نے بقول امی جان کئی سالوں بعد ہمیں اپنے گھر مدعو کیا تھا۔ میں میری دونوں بڑی بہنیں جواب شادی شدہ تھیں اور مجھ سے چھوٹے دو بھائی سب ہی تو خوشی خوشی پھوپھی جان کے گھر جا پہنچے تھے۔ وہاں بھی بے حد والہانہ پن سے ہماری خاطر داری ہوئی اور تب مجھے محسوس ہوا کہ اب کی بار بھی ہمارے خاندان میں جدائی قریب ہے کیونکہ پھوپھی جان مجھ پر واری صدقے جا رہی تھیں- میں اس بات پر کافی حیرت زدہ ہوا تھا جب امی جان کو پھوپھی جان کے اس والہانہ پن پر بے حد خوشی ہوئی تھی۔ انہوں نے تو واپسی پر باقاعدہ زینت کے ہاتھوں کو اپنے ہاتھوں میں لے کر بہت تقدس سے چوما بھی تھا۔ مگرکیا کرتے کہ زندگی کے اس ڈراے میں ولن بھی کہیں نہ کہیں سے کسی نہ کسی صورت ٹپک ہی پڑتے ہیں۔ بڑی باجی بے حد خفا تھیں اور ان کی ہی بار بار کی تلقین اور یاد دہانی کے سبب زینت ہمارے گھر کی زینت نہ بن سکی۔ میں چند سالوں کے لیے ایک اچھی نوکری کے سلسلے میں آسٹریلیا آیا ہی تھا کہ امی جان نے مجھے زینت کی شادی کا بتایا، ان کو ڈر تھا کہ میں پردیس میں اکیلا اس کی شادی کی خبرسن کر کچھ کر نہ بیٹھوں- مجھے اپنی ماں کی معصومیت پر ہنسی آئی اور ایک دو بار اپنے دل کو ٹٹولا۔ ایسا کیوں تھا کہ میں تو کچھ بھی محسوس نہیں کر رہا تھا مگر مسلسل میرے ارد گرد موجود ہر کسی کو میری بے حد پروا ہو رہی تھی۔ خیر دن گزرنے تھے گزر گئے۔ امی جان کے انتقال پر میں کئی سالوں بعد پاکستان لوٹا ۔ اس خاندان میں بھی اب ایسا کوئی نہیں بچا تھا کہ جو دشمنی ہونے پر بھی کبھی کبھار ہی سہی شکل دکھا جائے۔ اب جو کدورت پھوپھی جان کے بچوں نے اپنے دل میں ہمارے لیے پالی تھی اس سے زیادہ میرے بھائی بہنوں کے دل میں ان کے لیے تھی مگر ہاں یہ بات بھی تھی کہ بڑی باجی سمیت اب ہم سب میں مشترکہ طور پر یہ بات تسلیم کی جاتی تھی کہ پھوپھی جان کے خاندان میں ایک شخصیت ایسی ضرور ہے جس کے دل میں ہمارے والدین اور ہم سب کے لیے ابھی بھی ویسی ہی محبت اور عزت ہے جیسی امی جان اور پھوپھی جان کے درمیان تھی- اس کی باقاعدہ کئی ٹھوس وجوہات تھیں ۔ پہلی تو یہ کہ اکثر ہم لوگ اپنے مشترکہ رشتہ داروں سے سنتے کہ زینت اپنی ممانی جان یا ماموں جان یعنی میرے والدین کو یاد کرتے رو پڑتی ہے۔ کبھی یوں بھی ہوتا کہ امی جان یا بابا جانی کی برسی کے موقع پر اس کا فون آجاتا یا پھر دعا کا کوئی اہتمام جس میں باقاعدہ امی جان اور بابا جانی کے لیے خصوصی دعا کروائی جاتی ۔ زینت کی شخصیت ہمیشہ سے ہی ایسی تھی یا سخت گیر شوہر کی بدولت وہ نرم پڑ گئی تھی ، اس کا تو مجھے اندازہ نہیں کیونکہ سچ بات تو یہ ہے کہ میں نے بھی اسے ایک انسان ایک عورت یا لڑکی کے روپ میں جانچنے کی کوشش ہی نہیں کی وہ تو بس امی جان کی پسندیدہ بچی تھی ۔ بہت نازک اور حساس دل والی ، فورا نرم پڑ جانے والی۔ عموماً ایسے لوگوں کے دل صاف شفاف ہوتے ہیں۔ بہت زیادہ کٹھن اور ٹیرھے مزاج کے بھی نہیں ہوتے اور شاید اس نے ٹھیک ہی کہا تھا کہ آزمائش تو دیے گئے ہر جذبے ہر نعمت کی ہوگی تو پھر اس جیسی نازک دل کی لڑکی کو اگر بد مزاج ، بددماغ اور اکھر شوہر مل گیا تھا تو یقینا یہ اس کے صاف شفاف دل کی آزمائش ہی تو تھی- پاکستان آنے کے بعد میں اس کے شوہر کی آئے دن کی بد تمیزیوں کے بارے میں سن کر خاموش رہتا تھا اکثر ہی رشتہ داروں میں اس کے شوہر کی حالیہ کسی بد تمیزی کا ذکر چھڑ جاتا۔ مزے کی بات یہ تھی کہ اپنی ان حرکتوں کا پرچار بھی وہ خود ہی تمام رشتہ داروں کو فون کر کے کرتا تھا۔ اس نے چند ایسے رشتہ داروں کو خاص طور سے فون کرنا ہوتا جو اس کی نظر میں اس کی بیوی زینت یا اس کی بیوی کے خاندان سے خار رکھتے ہوں۔ یوں بڑی باجی اس کے لیے بہت اہم تھیں ہر دو چار دن بعد بڑی باجی کو فون کر کے کسی کم ذات گھرانے کی لڑا کا عورت کی طرح زینت کے ساتھ کی گئی اپنی حالیہ بدتمیزی کا مزے سے تذکرہ کرنا نہ بھولتا۔ وہ سمجھتا تھا کہ شاید یہ سب باتیں ہمیں مسرور کریں گی اور ہم سب زینت کی ایسی درگت پر دل سے خوش ہوتے ہوں گے۔ بڑی باجی بھی پریشان تھیں۔ کئی بار منع کرنے کے باوجود وہ فون کرنے سے باز نہ آیا۔ ایک روز اتفاق سے میں بھی بڑی باجی کے گھر پر موجود تھا۔ بڑی باجی کے پاس فون آیا تو انہوں نے چند لمحے سن کر بے دلی سے فون مجھے پکڑا دیا۔ مقصد یہ تھا کہ شاید کسی مرد کو بات کرتا سن کر وہ شرمندہ ہو کر فون جلدی سے بند کر دے گا۔ مگر میرا نام سنتے ہی اس کو تو جیسے پتنگے لگ گئے۔ یعنی وہ میرے اور زینت بارے میں جانتا تھا۔ اب تو اس نے ایسی ایسی اندرونی باتیں کرنا شروع کر دیں کہ زینت کا کزن ہونے کے ناتے تو کیا ایک مرد ہونے کے ناتے بھی مجھے بڑی غیرت آنے لگی۔ میں نے اسے بری طرح جھڑک دیا اور یہ کہہ کر فون بند کر دیا کہ اس کا ساتھ زینت کے بد قسمت ہونے کی دلیل ہے۔ اس دن تو ہم سب بھائی بہن بڑی باجی کے ہاں کھانے پر مدعو تھے اور ہمیشہ کی طرح میری دونوں بھاوجیں اور بڑی بہنیں مجھ سے شادی کر لینے جیسے ہنسی مذاق میں مصروف تھیں مگر دوسرے ہی دن صبح ہی صبح مجھے بڑی باجی کا فون آ گیا اور انہوں نے گھمبیر آواز میں مجھ سے باز پرس شروع کردی۔ ہوا یوں کہ میری بات سن کر زینت کے شوہر نے اسے گھر سے نکال باہر کیا اور اب اس کی ضد تھی کہ جب تک میں اس سے ہاتھ جوڑ کر معافی نہ مانگوں ، وہ زینت کو واپس نہیں بلائے گا۔ ادھر زینت کے گھر والے ایک بار پھر ہم سب بھائی بہنوں پر بگڑ رہے تھے۔ معاملات کی سنگینی کا احساس ہم سب کو تھا مگر میں کسی بھی طرح ایسے شخص سے ملنا نہیں چاہتا تھا جو فون پر اس قدر کھلے الفاظ میں زینت کے بارے میں ایسی مغلظات بک سکتا ہو، وہ میرے سامنے کیا کیا نہ کہے گا اور پھر میں کہاں تک خود کو روک سکوں گا۔ مجھے خود پر پہلی بار حیرت ہوئی تھی ، ویسے میں اب تک خود کو بہت ٹھنڈے مزاج کا شخص سمجھتا تھا مگر یہ عجیب بات ہوئی تھی کہ زینت کے بارے میں ایسی ویسی بات کے شروع ہوتے ہی میرا مزاج گرم ہوا تھا۔ بہرحال میں نے بڑی باجی ، بھائیوں ، بہنوں اور دیگر رشتہ داروں کے اصرار پر بھی ملنے سے صاف انکار کر دیا اور یوں زینت بقول اس کے گھر والوں کے اب تک میکے میں براجمان تھی مگر یہ بات اب بہت حد تک وثوق سے بھی گردش کر رہی تھی کہ زینت کو اس کے شوہر نے اس دن طلاق دے کر بھیجا تھا اور میری معافی اور شوہر سے ملنے والی بات محض اس کے شوہر کی ایک شرارت تھی۔ زینت نے چند دنوں گم صم رہنے کے بعد اپنے بھائی بہنوں کو خود پر گزر چکے سانحے کے بارے میں بتا دیا تھا اور اس کے گھر والے کسی نہ کسی پر زینت کی تباہی کی ذمہ داری ڈالنے پر تلے ہوئے تھے اور مجھ سے بڑھ کر اچھا ہدف ان کو کوئی ملا نہیں تھا۔ اس بات کو آج محفل میں ایک بار پھر اس طرح باور کرایا گیا کہ جیسے ہی ہمارا خاندان ہال میں داخل ہوا، زینت کے خاندان والے ہم سب سے کترا کہ اسٹیج کے پاس سجے صوفوں پر جا بیٹھے تھے۔ زینت کے اٹھ کر جانے پر میں سوچ میں ڈوب گیا تھا۔ اس نے آج باقاعدہ آ کر مجھے یہ کیوں سمجھانے کی کوشش کی تھی کہ مجھے شادی کر لینی چاہیے۔ کیا وہ خائف تھی؟ مجھے اتنا تو اندازہ تھا کہ چار بھائیوں کے درمیان ایک طلاق یافتہ بہن کو کیا کی سہنا پڑتا ہوگا جبکہ اس کے ماں باپ بھی نہ ہوں۔ ایسے میں چھوٹے سے چھوٹا اسکینڈل بھی اس کے خاندان میں اس کے کمزور اور نازک مقام کو بہت نقصان پہنچا سکتا تھا مگر وہ مجھ سے ہی کیوں ڈر رہی تھی ؟ میں نے تو اب تک کی رشتہ دار کے سامنے اس کے بارے میں پوچھ گچھ نہ کی تھی- اسے جب میں نے پہلے کبھی کوئی نقصان نہیں پہنچایا تو اب کیسے پہنچا سکتا تھا- ہاں یہ الگ بات کہ بڑی باجی کو آج کل اس پر کچھ زیادہ رحم آنے لگا اور وہ ہر دم اس کے بارے میں معلومات اکٹھی کرتی رہتی تھی اور انہوں نے ہی تو مجھے اس کی علیحدگی کے بارے میں بھی بتایا تھا۔ کھانے کا وقت ہو چکا تھا اور لوگ چند لمحوں میں ہی کھانا کھانے میں مگن ہو چکے تھے۔ زینت ایک خالی میز کے پاس اکیلی نظر آئی تو مجھے موقعہ مل گیا۔ میں اس کے پہلو میں پہنچا ہی تھا کہ میرے منہ سے نکل گیا۔ میں شاید چند دنوں بعد واپس آسٹریلیا نکل جاؤں۔ اس نے بے اختیار پلٹ کر میری طرف دیکھا اور اس کی آنکھوں میں نمی آئی تھی یا مجھے دھوکا ہوا تھا بہرحال اس نے فورا ہی مجھ سے نظریں پھیر لی تھیں۔ چاند گرہن بہت چھوٹے سے وقفے کے لیے ہی ظہور پذیر ہوتا ہے مگر بس وہی لمحہ ہوتا ہے چاند سے سورج کے ملاپ کا اور دونوں کے اتنے کم سے وقت کے ملاپ پر بھی زمین والوں میں کھلبلی مچی رہتی ہے کچھ سراسیمہ اور کچھ بے چین رہتے ہیں۔ کون جانے دونوں کا ملاپ زمین والوں کے لیے کیسی ہی آزمائش لے آئے ؟ میں اپنی ہی بات پر حیران ہو گیا تھا۔ یہ میں کیا اور کیوں کہہ رہا تھا اور وہ بھی اس سے جس سے شاید کبھی اس طرح کی کوئی بے تکلفی نہیں تھی۔ وہ زیر لب مسکرادی تھی۔ بہت شکریہ، دو لفظ کہتی ہوئی وہ آگے بڑھ گئی تھی اور مجھے بہت بے چین کرگئی تھی۔ جدائی پر کوئی کسی کو شکر یہ کیسے کر سکتا ہے؟ ہاں صرف اس وقت جب کہ جدا ہونے والا کوئی بہت ہی نامناسب اور نا پسندیدہ بھی ہو جس کے جدا ہونے سے ہی ہمیں سکون ملنے کی امید ہو۔ مجھے پہلی بار اپنی قسمت کے اچھے ہونے پر شک سا ہوا تھا۔ چند دنوں بعد میرے واپس جانے کی بات پر بڑی باجی بلا تامل بپھر گئیں۔ یہ کیسے اور کیوں کرو گے تم ؟ اتنی بزدلی دکھاؤ گے اب؟” بڑی باجی کے اس سوال پر میں حیران ہو گیا۔ آسٹریلیا جانا بزدلی ہے؟ میں نے پوچھنا چاہا مگر خاموش رہا ، آج کل ہر کوئی مجھ سے نجانے پہیلیوں میں کیوں بات کرنے لگا تھا۔ آخر بڑی باجی نے ہی بات بڑھائی۔ چند دنوں بعد جانا ہے تم کو میرے ساتھ پھوپھی جان کے گھر زینت کا باقاعدہ رشتہ مانگنے ، میں نے گھبرا کر پہلو بدلا۔ پہلے کی بات اور تھی ۔ ہم اپنے والدین کی خواہشات کے آگے مجبور ہوئے۔ کبھی اپنی ہی خود غرضی میں اپنا نقصان کر بیٹھے مگر اب وقت بدل گیا ہے ۔ تم دونوں نے ہی اپنی اپنی جگہ بہت کچھ آزمائشیں سہہ لی ہیں۔ بہت مشکل حالات سے گزر چکے ہو۔ میرے خیال میں اب تم دونوں کے اوپر خاندان یا رشتہ داروں کی بلاوجہ کی زور زبردستی کوئی اثر نہیں کر سکتی۔ ان دونوں خاندان کے ملاپ کے لیے تم دونوں کا ایسا ہی مضبوط ، ایسا ہی سخت جان ہونا ضروری تھا۔ میں زینت کو جانتی ہوں۔ وہ اس وقت بھی لڑنے کی طاقت رکھتی تھی اگر تمہاری طرف سے اسے مثبت اشارہ ملتا۔ مگر اب تم کو ہی ہمت دکھانی ہے۔ اب وہ وقت آن پہنچا ہے۔ پھر وہ مجھے بہت ہی تفصیل اور سہولت سے ایک ایک بات سمجھانے لگیں اور میں یہ بات سوچ کر حیران ہو رہا تھا کہ کس قدر مشکل لگتا ہے مگر اتنا ہی آسان ہے انسان کے لیے پرانی رنجشیں بھلا کر نئے سرے سے رشتوں کو جوڑنا۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں"
Gumrah | UrduZone,سبک روی سے چلتی ٹھنڈی ہوائیں ماحول کو بے حد خوش گوار بنا رہی تھیں۔ وہ اپنے جھولے پر پتنگ بنی جھول رہی تھی۔ جب اچانک ہی اس کے پاؤں سے کوئی شے ٹکرائی تھی اس نے چونک کر جھولے کو بمشکل روک کر اس شے کا مشاہدہ کیا تھا۔ وہ پتھر میں لپٹا کوئی کاغذ تھا۔ اس نے گھبرا کر دائیں بائیں دیکھا اور اسے اپنے دوپٹے کے پلو میں چھپا کر غیر محسوس طریقے سے چھت کی طرف دیکھا تھا۔ سامنے والے گھر کی بالکونی میں اسد کھڑا اسے ہی مسکرا کر دیکھ رہا تھا یہ لوگ عزیز دار تھے۔ پرانی جان پہچان تھی۔ مگر حال ہی میں ادھر شفٹ ہوئے تھے۔ وہ لفظ محبت سے نابلد ضرور تھی ۔ مگر اماں کے ساتھ مستقل مزاجی سے ٹی وی دیکھ دیکھ کر وہ کئی باتوں کو وقت سے پہلے ہی سمجھنے لگی تھی۔ وہ دھڑکتے ہوئے دل کے ساتھ اندر کمرے میں بھاگ گئی تھی کہ سامنے سے آتے ہوئے علی سے جا ٹکرائی تھی۔ “اندھی ہو کیا نظر نہیں آتا؟” علی کے ماتھے پر چوٹ لگی تھی اور اس کے پاؤں پر وہ چڑھ گئی تھی ۔ ایک تو اس لڑکی کو نجانے کب عقل آنی ہے میں کہتی ہوں لڑکی ذات ہے سنبھل کر چلا کر- اے ندرت، سن اپنی بیٹی کو کوئی ادب آداب آداب سکھا۔ وادی جان کے لیکچر پر ٹی وی میں ڈوبی ندرت نے برا منہ بنا کر ماں کی طرف دیکھا ضرور تھا مگر دوبارہ ٹی وی کی طرف متوجہ ہو چکی تھی۔ علی کرکٹ کھیلنے چلا گیا تھا جبکہ دعا کمرے میں میں گھس گئی تھی۔ عالیہ بیگم نے تاسف سے بہو کی طرف دیکھا تھا۔ جیسے ہی ٹی وی پر مظلوم بہو کے ڈائیلاگ آنے لگے تو ندرت نے تیزی سے ٹی وی کا والیم بڑھا دیا تھا۔ جب کسی کی بیٹی بیاہ کر لائی جاتی ہے۔ اس پر ظلم کیا جاتا ہے تب یہ کیوں یاد نہیں رہتا کہ گھر میں اپنی بھی کوئی بچی بیاہنے کے قابل ہے۔ اور ٹی وی میں بہو کے اس ڈائیلاگ کے بعد ساس نے اس کے منہ پر زور دار چانتا رسید کیا تھا، بہو فل میک اپ میں نیر بہا رہی تھی۔ ندرت نے کن اکھیوں سے ساس کو دیکھا تھا۔ جبکہ عالیہ نے دکھ سے گہری سانس بھری تھی۔ ندرت اس بات سے قطعی طور پر بے خبر تھی کہ اندراس کی بیٹی لو لیٹر پڑھ کر آنے والے دنوں کے منصوبے بنا رہی ہے۔ ندرت تیزی سے دوپہر کے کھانے کی تیاری میں مصروف بار بار مضطرب انداز میں کچن سے باہر ملحق لاؤنج میں لگے ہوئے وال کلاک میں وقت دیکھ دی تھی ۔ آج وہ علی کا من پسند آلو گوشت بنارہی تھی۔ دعا بھی کھا تو لیتی تھی مگر اسے بھنا ہوا گوشت پسند تھا۔ وہ شوربا پسند نہیں کرتی تھی اس لیے وہ خوب اچھی طرح سے گوشت کی بھنائی کر رہی تھی ۔ مگر اس کے ذہن میں بیک وقت بہت سی باتیں گردش کر رہی تھیں۔ مگر اسے زیادہ سرعت سے کام نبٹا کر رات کا لوڈ شیڈنگ کی وجہ سے مس ہو جانے والا ڈراما نشرمکرر میں دیکھنا تھا۔ اتفاق سے بچیوں کے گھر آنے کا بھی یہی وقت تھا۔ علی میٹرک میں تھا اور دعا سیکنڈ ایئر کالج کی طالبہ تھی وہ قدرے توقف سے گھر آتی تھی۔ اس نے بھنا گوشت تھوڑا سا نکال کر الگ باؤل میں رکھ دیا تھا۔ اور باقی گوشت میں آلو ڈال کر شوربا بنا دیا تھا ہلکی آنچ پر ڈھک کر وہ آٹا گوندھنے لگی تھی۔ جب اس کی ساس نے کچن میں جھانکا تھا۔ بہو کافی دیر پہلے چائے کا کہا تھا کیا بنی نہیں۔وہ جی بھر کر بد مزہ ہوئی تھی۔ جی بنارہی ہوں، آپ سکون سے بیٹھ جائیں۔ ندرت نے تیزلہجہ میں کہا تھا اس کے لئے تو ایک ایک لمحہ قیمتی تھا۔ میں کہتی ہوں ان ڈراموں میں کچھ نہیں رکھا، اپنی بچی پر نگاہ رکھو یہ عمر بہت نازک ہوتی ہے۔ صبح وہ کالج جاتے ہوئے لپ اسٹک اور آنکھوں میں کاجل لگا کر گئی ہے۔ کیا کنواری لڑکیوں کے یہ لچھن ہوتے ہیں۔ کچھ کرو ایسا نہ ہو کہ گیا وقت ہاتھ نہ آئے۔ ساس کا اتنا کہنا تھا کہ ندرت کو تو گویا پتنگے لگ گئے تھے، اس نے وہی آٹے والے ہاتھ کمر پر رکھتے ہوئے سخت لہجہ میں ساس سے دوبدو ہو کر کہا تھا۔ نہ آپ صاف صاف یہ کیوں کہتیں ہیں آپ کو میرا ٹی وی دیکھنا کھلتا ہے اور عامر نے ٹی وی میرے کمرے میں لگا دیا جبکہ آپ چاہتی تھیں کہ ادھر برآمدے میں لگ جائے ، آپ کی نہیں مانی تو اب میری معصوم بچی کو بددعایں دینے پر اتر آیئی ہیں۔ ندرت کی زبان کے آگے تو خندق تھی اس نے ساس کو سنا دیں۔ مگر عالیہ اس قدر بد تمیزی کے بعد بھی لب بستہ تسبیح کے دانے پھیرتی ہوئی اپنے کمرے میں داخل ہوگئی تھیں۔ اب کہاں کی چائے کہاں کا ہوش… ندرت فطرتا ایک نیک دل لڑکی تھی جب بیاہ کر اس گھر میں آئی وہ سیدھی سادی تھی۔ رفتہ رفتہ ارد گرد کے ماحول اور نت نئے سازشی ڈراموں سے وہ ساس بہو اور نند بھاوج کی گیم کھیلنے لگی تھی۔ وہ برملا کہتی تھی کہ یہ اصلاحی ڈرامے ہیں۔ اور واقعی وہ ڈرامے اصلاحی ہی ہوا کرتے تھے مگر وہ اینڈ تک صبر کئے بنا اپنے حصے کے اور اپنی طرف داری پر چند چنیدہ ڈرامے گھر میں فل والیوم پر لگایا کرتی تھی- وہ تو ان سے بھی کوئی نصیحت حاصل نہیں کرنا چاہتی تھی وہ بس چاہتی تھی کہ ساس اور نند کو ہر صورت نیچا دکھا سکے۔ جب ساس کے حق یا دفاع میں کوئی سین آتا تو وہ جھٹ چینل بدل دیا کرتی تھی۔ معاشرے میں جنم لینے والی کہانیاں معاشرے کی عکاس ہوتی ہیں، کچھ اس انداز میں کہ انسان اصلاح معاشرہ کی طرف پہلا قدم رکھے مگر وہ تو بس آنکھ بند کر کے اپنی من پسند راہ پر گامزن رہتی تھی۔ اور اس معاملے میں وہ کسی کی بھی نہ سنتی تھی۔ اس دن بہت دیر ہو گئی مگر دعا گھر نہیں لوٹی … شام ڈھلنے کو تھی۔ تب دعا کی ایک دو دوستوں کو فون کیا گیا تو معلوم ہوا کہ وہ تو دو دن سے کالج ہی نہیں آرہی ہے۔ اب تو ندرت کی جان نکل گئی۔ اللہ تعالیٰ نے توبہ کے دروازے اپنے بندے پر کھول رکھے ہیں وہ تو کہتا ہے۔ ہے کوئی مانگنے والا کہ میں اسے نواز دوں۔ اس وقت ملامت کے آنسو موتیوں کی طرح اس کی آنکھوں سے بہ رہے تھے۔ ساس طعنے دینے کے بجائے حوصلہ بڑھا رہی ہیں۔ لو یہ گلوکوز والا پانی پی لو پھر تمہارا بی پی لو ہو جاتا ہے۔ ہائے اماں اعلی کے ابا گھر آنے والے ہیں۔ میں ان کو کیا جواب دوں گی۔ ایسا کریں اس پانی میں زہر ملا دیں تا کہ یہ قصہ ہی ختم ہو- وہ مسلسل رو رہی تھی ۔ توبہ کرو بہو۔ ایسے نہیں کہتے۔ اللہ تعالیٰ بہت مہربان ہے وہ اپنے بندوں پر بھی ظلم نہیں کرتا ہاں مگر جو وہ خود اپنی جانوں پر کر بیٹھتے ہیں ۔ تم معافی مانگو، مدد مانگو وہ ضرور سنتا ہے۔ ندرت آج شرم سے پانی پانی ہو رہی تھی۔ ڈراموں اور اصل زندگی میں زمین و آسمان کا فرق ہوتا ہے۔ ساس کی باتوں سے اس کے دل کو ڈھارس بندھی تھی۔ اسی وقت دعا علی کے ساتھ گھر میں داخل ہوئی تھی۔ دعا کانپ رہی تھی اس کے چہرے کا رنگ اڑا ہوا تھا۔ اس کو میں قریبی کیفے ٹیریا سے لایا ہوں ، سامنے والے اسد کے ساتھ پیزا کھا رہی تھی ۔ یہ سنتے ہی ندرت کے تو اشتعال کی انتہا نہ رہی تھی۔ وہ کچھ سخت سست کہنے اور مارنے والی تھی جب گھر میں عامر داخل ہوئے تھے۔ یہ دعا کیا اب آئی ہے کالج سے، اس سوال پر سب کو سانپ سونگھ گیا تھا۔ لیکن عالیہ بیگم نے بڑے سبھاؤ سے کہا تھا۔ گھر تو آ گئی تھی ۔ اب علی کے ساتھ دوست کے گھر کچھ نوٹس لینے گئی تھی اس کا ٹیسٹ ہے نا۔ ماں کے سامنے عامر کچھ نہ بولے اور صحن میں لگے نلکے سے منہ ہاتھ دھونے لگے تھے۔ عالیہ کے اشارے پر سب اپنے اپنے کام میں لگ گئے تھے۔ دعا جھٹ کمرے میں چلی گئی تھی اور ندرت ساس اور شوہر کے لیے چائے بنانے لگی تھی۔ آج ندرت نے پہلی مرتبہ دل سے عالیہ کے لیے چائے بنائی تھی۔ اور تب اس کے ہاتھ سے ٹرے چھوٹے بچی تھی، جب عامر نے کہا۔ اماں! اپنی دعا کے لیے فرجاد کے بیٹے اسد کا رشتہ آیا ہے۔ ارے اسد تو بہت اچھا لڑکا ہے تم فورا ہاں کہہ دو عالیہ کی بات پر ندرت نے ساس کو ممنونیت سے دیکھا تھا۔ عامر نے ہنکارا بھرا تھا۔ مگر ابھی تو وہ پڑھ رہی ہے۔ وہ متامل ہوئے۔ دیکھو بچیاں مناسب وقت پر اپنے گھر کی ہو جائیں تو اچھا ہے بعد میں بے شک پڑھتی رہے- ماں کی بات پر وہ مسکرا کر بولے تھے۔ ٹھیک ہے اماں ! پھر کل ہی چلتے ہیں بات پکی کر آتے ہیں۔ ندرت کی آنکھ نم مگر لب مسکرا رہے تھے اور دعا اندر اللہ سے سچی توبہ کر رہی تھی کہ گمراہی سے رستے سے بچ گئی۔ اس نے اسد سے واشگاف لفظوں میں کہا تھا کہ وہ اب اس سے روز روز مل نہیں سکتی، سیدھے راستے سے رشتہ بھیجے وہ خوش تھی۔ اور اللہ تعالٰی نے اس کا پردہ رکھ لیا۔ اس نے اللہ تعالٰی سے وعدہ کیا تھا کہ کبھی گمراہی کے گڑھے میں نہیں کرے گی۔ وہ آنسو پو نچھ کے عزم کر چکی تھی۔ کل کی منگنی کی تیاری بھی تو کرنی تھی۔ اردو کہانیاں خواتین ڈائجسٹ خواتین ڈائجسٹ کہانیاں آن لائن
Do Lafz | UrduZone,اس نے ٹرے میں سالن کی کٹوری ، دستر خوان میں لپٹی ہوئی تازہ روٹی اور پانی کا گلاس رکھا۔ پھر تھکے تھکے قدموں سے بوا جی کے کمرے میں داخل ہوئی۔ وہ سامنے پلنگ پر بیٹھی تسبیح کر رہی تھیں ۔ اس نے خاموشی سے کھانا ان کے سامنے رکھا اور کمرے سے نکل آئی۔ اچانک سامنے کچے صحن میں اس کی نظر کانچ کے کچھ ٹکڑوں پر پڑی۔ شاید گڈو اور ببلو سے کوئی بوتل ٹوٹ گئی تھی۔ کہیں یہ کسی بچے کے پاؤں میں چھب نہ جائیں۔ یہ سوچ کر وہ زمین پر بیٹھ گئی اور کانچ کے ٹکڑے اکٹھے کرنے لگی۔بے دھیانی میں ایک لمبا سا ٹکڑا اس کے دائیں انگوٹھے میں گھس گیا۔ خون کا ایک فوارہ سا پھوٹ نکلا۔ وہ بھل بھل نکلتے خون کو بے تاثر نظروں سے دیکھنے لگی۔ چرر کی آواز کے ساتھ دروازہ کھلا اور کوئی ہولے ہولے چلتا ہوا اس کے بے حد قریب آکر بیٹھ گیا۔ اس نے جھکی نظریں اٹھا کر دیکھا تو ساکت رہ گئی۔ زوجه فضل دین ملاقات کے لیے حاضر ہو۔ ایک پاٹ دار آواز احاطے میں گونجی تو کئی گھنٹوں سے منتظر بیٹھی زبیدہ ہڑبڑا کر اٹھ کھڑی ہوئی اس نے اپنی چادر کو مضبوطی سے سر پر جمایا اور ڈگمگاتے قدموں سے ایک نیچی چھت اور پیلے در و دیوار والے کمرے میں داخل ہوئی جو قیدیوں سے ملاقات کے لیے مخصوص تھا۔ آج سے ٹھیک چھ مہینے اور دس دن پہلے پولیس فضل دین کو اس کے ڈھابہ نما ہوٹل سے گرفتار کر کے لے گئی تھی۔ بات بے حد معمولی جھگڑے سے شروع ہوئی تھی۔ دوگا ہک ہوٹل کے ملازم لڑکے سے الجھ پڑے۔ نوبت ہاتھا پائی تک جا پہنچی۔ فضل دین نے ان کو چھڑوانے کے لیے ایک کو دھکا دیا تو اس کا سر اپنی میز کے کنارے سے جا ٹکرایا۔ سر پر پڑنے والی ضرب شدید ثابت ہوئی۔ اب وہ آئی سی یو میں تھا اور فضل دین جیل میں ۔ اتفاق سے متاثرہ شخص کی فضل دین کے بھائیوں سے پہلے سے ہی کچھ چپقلش چلی آ رہی تھی۔ اسی بات کو بنیاد بنا کر اس کے وارثوں نے غیر ارادی فعل کو قاتلانہ حملے میں بدل دیا۔ زبیدہ پر گویا اک قیامت ٹوٹ پڑی۔ ہوٹل بند ہو گیا۔ شوہر جیل چلا گیا۔ اب تین چھوٹے چھوٹے بچوں سمیت ایک بوڑھی جان کی ذمہ داری اس کے ناتواں کندھوں پر آپڑی۔ اس نے تو کبھی سبزی تک نہ خریدی تھی۔ ہوٹل کے لیے اکٹھا سامان آتا تو گھر کے لیے بھی آجاتا۔ اگر کبھی طبیعت ناساز ہوتی تو پکا پکایا بھی مل جاتا- بچوں کے اسکول سے لے کر دو اور دارو تک سب کچھ فضل دین کرتا تھا، مگر اب اس سب کو کرنے تھے- وہ رو کر کرتی یا ہنس کر کرتی، کرنا تھا ہی اور مسئلہ صرف سودا سلف کا نہ تھا، سلسلہ روزگار کا بھی تھی- مقدمہ بازی میں ہزاروں اٹھ گئے تھے اور مزید ہزاروں کی ضرورت کی۔ اسے رہ رہ کر اپنی ایف اے کی ادھوری تعلیم پر غصہ آتا تھا۔ وہ ماں باپ منوں مٹی تلے جا سوئے تھے جو یہ کہا کرتے تھے کہ ہم نے کون سا زیادہ پڑھا لکھا کر نوکری کروانی ہے۔ آج زندہ ہوتے تو خود بھی اس افسوس اور پچھتاوے کا حصہ بنتے جو وہ اکیلی جھیل رہی تھی۔ ایک دن وہ بے دلی سے گھر کی صفائی کر رہی تھی کہ الماری میں سے اسے ٹوٹی ہوئی چوڑیوں کے کچھ ٹکڑے ملے ۔ سبز رنگ کی چوڑیوں کو گولڈن رنگ کے گوٹے سے لپیٹ کر اس پر موتی ٹانکے گئے تھے۔ اس کو اپنا لڑکپن یاد آیا تو دل میں اک ہوک سی اٹھی۔ وہ چوڑیوں کی عاشق تھی۔ بازار سے ڈھیروں ڈھیر خرید لاتی۔ پھر گھنٹوں بیٹھ کر ان کو گوٹے کناری ، ستارے موتیوں سے سجاتی ۔ خاندان بھر میں اس کے معصوم شوق کی دھوم تھی ۔ پھر شادی ہوئی تو گھر کے جھمیلوں میں پڑ کر اپنا فن بھول بھال گئی۔ آج اتنے دن بعد ان چوڑی کے ٹکڑوں نے اس کو کیا کچھ یاد دلا دیا۔ ان ٹکڑوں کو الٹ پلٹ کر دیکھتے ہوئے اس کے ذہن میں ایک خیال آیا۔ ایک دن اس نے اپنی چھوٹی انگلی میں پہنی ہوئی ایک ماشے کی اس واحد انگوٹھی کو بیچا جو نجانے کیسے اب تک فروخت ہونے سے رہ گئی تھی۔ ان پیسوں سے وہ چوڑیاں اور ان کو سجانے کے لیے کچھ سامان خرید لائی۔ اس نے اپنے بھولے بسرے فن کو ازسرنو تازہ کیا۔ ابتدا میں بہت مشکل ہوئی۔ اس کے ہاتھ اب اس کام کے عادی نہ رہے تھے ۔ بار بار چوڑیاں ہاتھوں سے پھسل پھسل جاتیں۔ موتی ستارے ٹانگتے ہوئے سوئی سے انگلیوں میں چھید ہو جاتے مگر اس نے پریکٹس جاری رکھی۔ کچھ دن بعد وہ مہارت سے چوڑیاں سجانے لگی- موتی ، ستارے اور گوٹا کناری کا استعمال نہایت نفاست سے کرتی تو عام چوڑیاں بھی انکھوں کو خیرہ کرنے لگتیں۔ کام کا آغاز اس نے چھوٹے پیمانے سے کیا۔ گڈو اور بیلو کی مدد سے گھر کے باہر چوڑی گھر کا بورڈ آویزاں کر دیا۔ پہلے پہل تو آس پاس والوں نے تمسخر سے دیکھا پھر کچھ لڑکیاں بالیاں شوق شوق میں اندر بھی گھس آئیں۔ چند ایک نے کچھ خریداری بھی کی۔ پھر آہستہ آہستہ گاہک بڑھنے لگے۔ ابتدا میں منافع کی شرح بے حد قلیل تھی۔ اور بعض اوقات تو نہ ہونے کے برابر ہوتی۔ الٹا گھر کے کام ادھورے رہ جاتے۔ بچے آپس میں لڑ لڑ کر ادھ موا ہو جاتے۔ بوا کھانے کے لیے چلاتی رہتی۔ کئی دفعہ چوڑی ٹوٹ کر کانچ اس کی انگلی میں چبھ جاتا ۔ اس کی انگلیاں درد کرتیں مگر وہ لگی رہتی۔ پھر اپنی ایک دیرینہ دوست کے مشورے پر اس نے اسکولوں میں بھی اسٹال لگانا شروع کر دیا۔ یہاں پراستانیاں اسے کچھ بہتر معاوضہ دیتیں۔ پھر مہندی پر اسے چھوٹے چھوٹے آرڈرز بھی ملنے لگے۔ ہر دفعہ ملاقات پر وہ فضل دین کا اور فضل دین اس کا حوصلہ بڑھاتا۔ مگر کبھی کبھی وہ اس کی دگرگوں حالت دیکھ کر ٹوٹ جاتی ۔ مقدمہ مسلسل التوا کا شکار تھا۔ اس شخص کو ہوش آ چکا تھا۔ وکیل بہت پرامید تھا۔ مگر بے یقین کی صورت حال اس کا حوصلہ پست کر دیتی تھی۔ گزرتے وقت کے ساتھ کتنے نامناسب رویوں کا سامنا کرنا پڑتا تھا- فضل دین کے بھائیوں نے خود کو لا تعلق کرلیا تھا۔ اس کی گھر سے غیر حاضری کو آوارہ گردی قرار دیا جاتا۔ وہ غیر ذمہ دار قرار دی جاتی۔ اس کی محنت کو وقت کا ضیاع سمجھا جاتا۔ بوا کے خیال میں اس کے پھوہڑ پن نے سارا گھر اجاڑ دیا تھا۔ جیل میں بھی فضل دین کو اس کے بارے میں مشکوک سی رپورٹ دی جاتی۔ کئی دفعہ تو وہ بھی اس کی طرف عجیب سوالیہ نظروں سے دیکھتا کہ اس کا دل ڈوب جاتا۔ وحشت حد سے بڑھ جاتی ۔ مگر فرار ممکن نہ تھا۔ مرد کے لیے آسان ہے مگر قدرت نے عورت میں یہ خصلت رکھی ہی نہیں۔ وہ گھر سے جڑی رہی اور وہ سب کرتی رہی جو اس کے آشیانے کو دھوپ چھاؤں سے بچائے رکھے۔ وہ حیرت سے جامد ہو گئی۔ فضل دین اس کے سامنے بیٹھا تھا۔ اس نے بے حد نرمی سے اس کے زخمی انگوٹھے کو اپنی قمیض کے دامن سے لپیٹا اور کچھ سختی سے دبا کے رکھا اس کی آنکھوں سے دو گرم گرم آنسو نکلے اور فضل دین کی گود میں آگرے فضل دین نے قمیض کا دامن کھولا تو انگوٹھے سے خون نکلنا بند ہو چکا تھا۔ مگر قمیض کے عین وسط میں زبیدہ کے خون کا ایک دھبا سا پھیل چکا تھا۔ وہاں آس پاس اس کے دو آنسو بھی اس کے میلے دامن میں جذب ہو چکے تھے۔ فضل دین نے اس کی آنکھوں کو نرمی سے چھوا اور دھیرے سے گویا ہوا ۔ زبیدہ ! تمہارا خون اور آنسو میرے اوپر قرض ہیں۔ میں تمہارا یہ قرض چکانے کی کوشش کروں گا۔ میں لاعلم نہیں ہوں ۔ تمہاری محنت اور ریاضت میرا فخر ہے۔ یہ کہہ کر اس نے اس کے ہاتھوں کو لبوں سے لگا لیا۔ زبیدہ نے بھیگی پلکیں اٹھائیں اور مسکرا دی۔ سب گلے شکوے دم توڑ گئے۔ اس نے آج یہ جانا کہ کبھی کبھی صرف احساس ہی کافی ہوتا ہے۔ ضروری نہیں کہ مرد عورت کے لیے ایک تاج محل ہی بنا دے۔ سونے چاندی کے پہاڑ ہی کھڑے کر دے۔ صرف دو لفظ تسلی کے، اعتماد کے اور مان کے کافی ہوتے ہیں۔ یہ دو لفظ صدیوں کی تھکن اتار دیتے ہیں۔ صرف دو لفظ ۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں
Dil Kay Arman | UrduZone,لکھ ،خالہ جبین بمع اہل وعیال، اماں نے عینک درست کرتے ہوئے معمر کو کارڈز لکھوانے شروع کیے۔ لکھ دیا اماں ! اس نے لکھا ہوا کارڈ ایک سائیڈ پر رکھا اور دوسرا کارڈ اٹھایا۔ اماں! تائی سروری کو تو جلدی کارڈ بھیج دینا حیدر آباد سے خانیوال کا سفر بھی لمبا ہے اور کچھ تیاری بھی تو کرنی ہوگی شادی کی ۔ چھنو نے اماں کو یاد دہانی کروائی۔ دفع کرتائی، سروری لے کے کیا آئے گی شادی میں ۔ ہمیں ہی بھگتنا پڑ جائے گا اسے ، ساتھ میں دو چار پوتا پوتی کو لٹکا لائی تو کونڈا کر دیں گے ہمارا تو- ہاں اماں اٹھیک کہتی ہو، پلنگ پر پڑی پڑی حکم چلائے جائیں گی اور پان کا خرچا الگ کروائیں گی- اے بیٹا! جلدی سے بنارسی تمباکو کا سانچی پان بنوا کر لائیو، سر چکرا رہا ہے۔ طبیعت بڑی بوجھل ہو رہی ہے۔ گلوری منہ میں رکھوں تو کچھ طبیعت سدھرے ۔ پورے سات پان بنا کر چلی تھی گھر سے ٹرین میں یونہی اپنا چاندی کا پاندان کھولا۔ پورے ڈبے میں پان کی دل فریب مہک سب کے نتھنے مہکا گئی۔ کیا مرد، کیا عورت سب ہی نے للچائی نظروں سے ایسے دیکھا کہ منہ میں رکھا پان چبانا مشکل ہو گیا۔ میں نے بھی سارے پان ندیدوں میں بانٹ دیے۔ نظر میں آیۓ پان کھا کر مجھے اپنی طبیعت تھوڑی خراب کرنی تھی ۔ عمار نے ہوبہوتائی سروری کی پوپلے منہ کے ساتھ نقل اتاری تو سب کی بھونڈی ہنسی سے فضا گونج گئی- حالاں کہ تمہاری تائی تو وہ بخیل ہستی ہے جو کسی کو اپنا بخار بھی نہ دے۔ ساٹھ پان تو اس نے اپنی زندگی میں نہ کھائے ہوں گے ۔ ایک پان کو چٹکی چٹکی کھاتے ہفتہ نکال دیتی ہے۔ اماں نے تائی سروری کے مزید گن گنوائے تو سب نے ان کی تائید میں اپنی موٹی گردنیں پورے زور سے ہلائیں۔ چل اب ماموں شرف کا کارڈ بھی لکھ دے، سگا نہیں ہے تو کیا ہوا؟ سگوں سے بڑھ کر چاہتا ہے تمہیں۔ بہن سمجھ کر ہمیشہ ہر موقع پر کھڑا رہا ہے تو اس موقع پر کیسے بھول جاؤں میں اس کو ۔ ماموں زاد کی محبت امڈ کر آئی۔ اماں! رشتے داروں کے کارڈ تو مکمل ہو گئے۔ اب ذرا محلے والوں کی طرف آجاؤ۔ ہاں بھئی ۔ محلے والوں کا تو پہلا حق ہے ان کو بھلا میں کیسے چھوڑ سکتی ہوں ۔ انگلیوں پر محلے داروں کو گننے لگیں کہ کس کس کو بلانا ہے۔ ابھی تک کارڈ لکھنے کا سلسلہ ختم نہیں ہوا؟ یہاں پیٹ میں چوہے دوڑ دوڑ کر بے دم کر رہے یں۔ خدا کے لیے اٹھ کر کچھ شکم سیری کا سامان بھی کرلو- کاشی اماں کے پاس آکر دھم سے گرا تو وہ اسپرنگ والے صوفے کی وجہ سے اچھل پڑیں اور اسے خشمگیں نگاہوں سے گھورتے ہوئے بولیں- ایک دن پیٹ پوجا نہ کی تو کیا ہوگا۔ پھر بھی اتنی ہی بھوک ستارہی ہے تو جا اور دو کریم رول پکڑ لا اوردودھ کے ساتھ کھائے۔ انہوں نے اسے اپنے پاس سے اٹھا کر باہر کی طرف دھکیلا اور پھر کارڈز کی طرف متوجہ ہوئیں۔ اماں ذرا جلدی بولو، ایمان سے میری تو کمر بھی تختہ ہوگئی۔ لکھتے لکھتے انگلیاں بھی دکھنے لگیں۔ اتنی دیر تو میں کبھی امتحانی کمرے میں نہیں بیٹھا جتنی دیر سے میں اس جس زدہ کمرے میں بیٹھا کارڈ لکھ رہا ہوں۔ معمر کا رڈز پکڑے پکڑے اماں کی گود میں لیٹ گیا۔ لو تم تو لکھتے لکھتے تھک گئے اور ہم تمہیں دیکھ دیکھ کر ہی اکڑ گئے ہیں، چھنو پر جھنجلاہٹ سوار تھی کیونکہ اس کے پسندیدہ ڈرامے کا ٹائم ہو چکا تھا مگرماں کا حکم تھا کہ یہاں سے کوئی نہیں ہلے گا جب تک کارڈ مکمل نہ لکھ لیے جائیں ، کیا پتا دماغ میں کوئی ضروری نام لکھنے سے رہ جائے تو ان میں سے کوئی یاد تو کروا دے گا۔ اے زیادہ چلانے کی ضرورت نہیں ڈرامے کی آگ لگ رہی ہے تو جا دفع ہو،جا کے دیکھے اپنی پرکٹی سفید پاؤڈر میں لتھڑی چٹی کبوتریوں کو ، یہ عمار ہے ناں میرا بچہ دماغ کا تیز، اس سے پوچھولوں گی اگر کوئی نام ذہن سے نکل بھی گیا تو ۔ عمار اپنی تعریف سن کر مزید پھیل کر بیٹھ گیا اور چھنو قلانچیں بھرتی ہوئی ساتھ والے کمرے میں دوڑ گی۔ اماں پھر سے معمر کو نام لکھوانے لگیں- اکرام کباڑیے کا نام بمع فیملی لکھ دے، ہے تو بے چارا کباڑیا پر دل کا بڑا سخی ہے جتنا اس کے گھر والے کھا کے جائیں گے ، اس سے چار گنا زیادہ دے کر جائیں گے۔ اماں جلدی جلدی بولو، اب تو پنسل بھی جواب دینے لگی ہے پھیکا پھیکا سا لکھ رہی ہے۔ ہاں بس اب اپنی یہ گلی میں وہ جو لمبا سالڑکا رہتا ہے۔ ارے وہی جو دفتر میں کام کرتا ہے۔ لمبی سی کا ر ہے جس کے پاس اماں نے نام یاد نہ آنے پر عمار کی طرف دیکھا۔ نور عالم، عمار نے فورا ماں کا مطلوب نام زبان سے ادا کیا۔ ہاں وہی نور عالم ! انہوں نے محبت سے عمار کے لمبوترے سر پر اپنا سیاہی مائل ہاتھ پھیرا- اماں! ان سے تو ہماری کوئی سلام دعا نہیں ہے، ان کو تو رہنے ہی دو ۔ ویسے بھی وہ اچھے خاصے پڑھے لکھے ہیں۔ ہمارے عجیب الخلقت خاندان کو دیکھ کر وہ کیا سوچیں گے ؟ معمر نے نام لکھنے سے صاف انکار کر دیا۔ اے میں کہہ رہی ہوں لکھ۔ اس کی بیوی سے سلام دعا ہے میری۔ ایک دو مرتبہ گلی سے گزرتے ہوئے اس نے مجھے سلام بھی کیا اور اپنے گھر آنے کی دعوت بھی دی ہے۔ اتنا بڑا گھر ہے اس کا تو دل بھی بڑا ہی ہوگا ناں۔ وہ اس کے ٹائلوں والے گھر سے کچھ زیادہ ہی متاثر لگ رہی تھیں۔ لو بھئی اماں میرا کام تو ختم ، ایمان سے اب تو نیند بھی آنکھوں میں بھر گئی ہے۔ اس نے انگڑائی کے ساتھ ہی بڑی سی جمائی بھی لی مگر اگلے ہی پل اس کے انگڑائی لیتے بازو فضا میں ہی رہ گئے۔ اماں نے بھی صوفہ چھوڑا اور اپنے بھاری بھر کم وجود کو سنبھالتی باہر تخت کی طرف بھاگیں ۔ جہاں منور حسین سر جھکائے شکست خوردہ سے بیٹھے تھے۔ کیا ہوا منور حسین ٹھیک تو ہو مگر ادھر گھمبیر خاموشی تھی۔ اے کچھ تو بتاؤ۔ یوں منہ لٹکا کر بیٹھ گئے میرا تو دل ہولئے دے رہے ہو۔ اماں بھی وہیں تخت پربیٹھ گئیں- چھنو بھی ادھورا ڈرامہ چھوڑ کر منور حسین کے قدموں میں بیٹھ گئی اور منور حسین چھنو کے سر پر ہاتھ رکھ کر رندھی آواز میں بولے۔ مجھے معاف کر دینا میری بیٹی تجھے اب چند جوڑوں اور معمولی جہیز میں ہی اس گھر سے رخصت ہونا ہو گا- کیا اول فول بولے جارہے ہو، کیا سٹھیا گئے ہوا سیدھی طرح اصل بات کی طرف کیوں نہیں اتے- ماں نے جھنجلا کر ان کے ناتواں کندھے پر ہاتھ مارا تو ان کی ہڈیوں کے چٹخنے کی آواز واضع سنائی دی۔ باقی سب بھی منہ کھولے کچھ نہ سمجھنے والے انداز میں ان کی طرف دیکھ رہے تھے۔ وہ وہ منور حسن ہکلاے ۔ ہاں ہاں بولو، اماں نے ان کے خضاب والے بالوں پر ہاتھ پھیر کر حوصلہ دیا اور پانی کا گلاس ان کے کپکپاتے لبیوں سے لگایا جو عمار ان کی حالت کے پیش نظر لے آیا تھا۔ پانی پی کر کچھ حالت تو سنبھلی تھی مگر آواز ابھی بھی کانپ رہی تھی۔ مگر صورت حال سے سب کو آگاہ کرنا بھی لازمی تھا۔ وہ ہاجرہ بیگم انیسہ سلطانہ نے شادی سے انکار کر دیا ہے۔ خبر سنا کر وہ چور سے بن گئے۔ کیا، الفاظ تھے یا بم ، ہاجرہ بیگم کوغش آگیا۔ چنھو اپنے میلے دوپٹے کو منہ میں پھنسا کر دبی آواز سے رونے کی۔ عمار اور بلو کے چہروں پر بھی یہ خبر سن کر مردنی چھا گئی مگر اماں کی حالت دیکھتے ہوئے انہیں جلدی سے ان ہی کے لہسن پیاز کی بساندھ میں رچے دوپٹے سے ہوا دینے لگے۔ چلو بھر پانی ان کے منہ میں ٹپکایا تو انہوں نے پٹ سے آنکھیں کھول دیں اور بھرائی ہوئی آواز میں منور حسین سے مخاطب ہوئیں۔ پرمنور حسین ! انکار کی کوئی وجہ بھی تو بتائی ہوگی اس نے، ہاں ۔ منور حسین نے سرد آہ بھری۔ وجہ سن کر ہی تو میرے پاؤں تلے سے زمین سرک گئی۔ اے اب بتا بھی چکو، نہیں ہورہا صبر مجھ سے۔ انہوں نے اپنا سینہ مسلا۔ دو دن پہلے ہارٹ اٹیک ہوا ہے اسے ۔ کل ہی اسپتال سے گھر آئی ہے۔ آج اس نے مجھے فون کر کے بلایا۔ کہنے لگی میری زندگی کا کوئی بھروسا نہیں میں تمہیں دھوکے میں نہیں رکھنا چاہتی۔ میں نہیں چاہتی کہ تم شادی کے چند دن یا چند ماہ بعد ہی رنڈوے ہو جاؤ۔ میں تمہارے جیسے مخلص شخص کو یہ دکھ ہرگز نہیں دوں گی۔ منور حسین یہ بات بتاتے ہوئے تقریباً رو ہی دیے، اور اماں کا تو یہ حال تھا کہ کاٹو تو بدن میں لہو نہیں۔ ہائے یہ کیا ہوا؟ لاکھوں کی جائیداد کی اکلوتی وارث انیسہ سلطانہ منور حسین کی دور پار کی رشتہ دار تھیں ۔ بھاری بھر کم ہونے کے باعث رشتہ ہی نہ ہو سکا جو آتا وہ انکار کرکے چلا جاتا اور شادی کی عمر نکلتی چلی گئی۔ ماں باپ کے دنیا سے رخصت ہونے کے بعد وہ اس مکان میں بالکل تنہا رہ گئیں۔ سرکاری اسکول میں نوکری کرتی ہزاروں کمارہی تھیں ۔ ابھی ریٹائرمنٹ لے کر لاکھوں روپے کی مالک بنی تھیں۔ سنا تھا جوانی میں منور حسین پر بڑی آس لگائے بیٹھی تھیں اور اسی آس کا فائدہ اٹھاتے ہوئے ہاجرہ بیگم نے اپنے شوہر منور حسین کا رشتہ انیسہ سلطانہ کے سامنے رکھا تو وہ بھی کچھ پس وپیش کے بعد مان گئیں کہ تنہا رہتے رہتے وہ بھی اوب گئی تھیں اب اپنی زندگی کے باقی ماندہ ایام وہ بھرے پرے گھر میں گزارنا چاہتی تھیں۔ ہاجرہ بیگم نے ان کو شیشے میں ایسا اتارا کہ وہ منور حسین کی سادگی اور پر خلوص رویہ دیکھ کر آنے والے دونوں کے تصور سے ہی کھلی کھلی رہنے لگیں مگر قدرت کو کچھ اور ہی منظور تھا۔ ہاجرہ بیگم کا یہ خواب کہ دو کمروں کے گھر سے انیسہ کے بڑے سے پختہ و خوب صورت مکان میں شفٹ ہو جائیں گے ، بیٹی خوب جہیز لے کر رخصت ہوگی اور انیسہ کی ساری کمائی میرے بیٹوں کے کام آئے گی۔ ان کے تو دن ہی پھرجائیں گے۔ بڑی دور کی سوچی تھی، انہوں نے تو اپنے شوہر میں بٹوارہ بھی اسی بنیاد پر برداشت کرنے کی ٹھان لی تھی۔ یہ کڑوی گولی نکلنے کا فیصلہ اپنے بچوں کے خواب پورے کرنے کے لیے کیا تھا مگر سارے خواب چکنا چور ہو گئے۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں
Aik Thi Malka | UrduZone,جمیلہ آپا کیسی تھیں یہ امر سے زیادہ کون جان سکتا تھا شادی کے پہلے دن جھاڑو پکڑا کر انہوں نے امر کی عزت افزائی کا آغاز کر دیا تھا۔ نئی دلہن کے ہاتھ میں بھاڑو دیکھ کر جہاں محلے کی خواتین نے لبوں میں انگلیاں دبا لی تھیں وہیں امر کو خوش دیکھ کر حیران بھی تھیں۔ روٹی برتن جھاڑو سے لے کر گھر بھر کے کپڑے دھونے تک سے فراغت حاصل کر کے بیٹھنے والی جمیلہ آپا انتہائی زیرک، چھوٹے سے قد کی عورت تھیں تو وہیں امر لمبے قد سے لمبے لوگوں کے بے وقوف ہونے کا مقولہ سچ ثابت کرتی نظر آتی تھی دیور کی تنخواہ بھی وہ امر سے چھپ کر گنتیں، اسے ہوا تک نہ لگنے دیتیں، بے چاری امر اس میں بھی خوش تھی۔ تھوڑا سا کباب کا سالن اور گن کے دی گئیں دو روٹیاں اسے وہ اپنے ہاتھ سے جمیلہ آپا دیتیں۔ رہی ساس تو ساس اور بڑی بہو کی مثالی دوستی ایسی کہ نہ سنی نہ دیکھی، دونوں ٹاہلی کے درخت تلے ٹھٹھا مار کے ہنستیں تو امر بھی ہنسی میں خود بہ خود شریک ہو جاتی۔ دیور دفتر سے آ کر لکڑیاں کاٹتا اور امر پھلکے بنانے میں تیز- کیا غضب جوڑ تھا جو جمیلہ آپا کی منظوری کے بعد وجود میں آیا گھر بھر میں جھاڑو پونچھا کرنا اور شام میں بچے پڑھانا بھی امر کے ذمے تھا، گھر کے بچے تھے اور اپنی چاچی تھی کیا فرق پڑتا تھا۔ بچوں سے فراغت کے بعد چائے بنانی ہوتی پھر ساس اور جھٹھانی بچے کو گود میں دبائے امر کے کمرے میں محفل جمالیتیں۔ گاؤں کے قصے گڑ، تمباکو گنے کے کھیت، گاجر، مولیاں، تازہ دودھ گوشت، پنجیریاں مربے اور آج کے دور کی خرافات، امر ساتھ دیتی جاتی رات بیتتی جاتی محفل ہنوز گرم بلکہ گرم تر، ساس کا جوش خروش بڑھتا ہی چلا جاتا اور جمیلہ آپا تابعداری سے سنے جائیں وہ سنائے جائیں اور اور خود امر زور زور سے سر ہلاتی برادری کے گلے شکوے میں برابر کا ساتھ دیتی۔ کولڈ ڈرنک تک بات آتے آتے گھڑی رات کے ڈھائی بجاتی اور احمد پہلے سو جاتا۔ امر نیند میں جھولا جھولنے لگتی بلکہ بے دم ہو کر گر جاتی تو ساس معذرت کرتی جمیلہ آپا کو لیے رخصت ہوتیں کہ بھئی اب سو جاؤ رات بہت ہو گئی۔ صبح ناشتے کے لیے جلدی اٹھ جانا تیرا بابا جلدی مچا دیتا ہے۔ جاتے جاتے بھی وہ نصیحت کرنا نہیں بھولتیں۔ امی روز فون کر کے پوچھتیں نصیحتیں کرتیں اور اسے مطمئن پا کر فون رکھ دیتیں۔ احمد اور امر دن کے وقت بات کرنے کا کوئی لمحہ ہر گز نہیں پاسکتے تھے اگر جو کبھی وہ اکٹھے پائے جاتے ماں جی فورا سے مصروف کر دیتیں، چاول لے آؤ گوشت لے آؤ ٹانگیں دبا دو۔ اس گھر میں کام سو بندے کا تھا اور امر اکیلی بیچاری کیا کیا کرتی۔ احمد کو کسی کام سے لاہور بہن کے گھر جانا پڑا، نئی نویلی دلہن چھوڑ کر گیا تھا۔ بے تاب ہو کر فون کیا تو جمیلہ آپا نے فون اسے پکڑانے کے بجائے ساس کو تھما دیا کہ احمد اپنی ماں سے بات کرنا چاہتا ہے حالانکہ وہ سن چکی تھی کہ اسے امر سے بات کرنا تھی ۔ جمیلہ آپا فون اماں کو تھما کر اسے چاولوں کی صفائی پر لگا گئیں اور امر ہونقوں کی طرح تکتی رہ گئی احمد اب اماں جی سے بات کر رہا تھا اور وہ سن رہی تھی۔ دل کو کچھ کھٹکا سا ضرور تھا احمد نے اسی سے بات کرنی تھی مگر جمیلہ آپا نے فون اماں کو دیا تھا وہ جتنی بھی بیوقوف ہوتی یا بنائی جاتی محبت کو سمجھتی تھی، اس محبت کو جو شوہر اور بیوی کے درمیان روز روشن کی طرح عیاں تھی- دونوں بہت کم باتیں کر سکتے تھے مگر دل کی لگن سچی تھی تڑپ حقیقی تھی جو احمد کو راتوں رات بڑی بہن کے سنہری جال سے نکال لے آئی تھی۔ آپا ماہم کی باتیں جتنی بھی چکنی چپڑی ہوتیں اس میں امر کہیں نہیں تھی۔ وہ اکتا کر بھاگ نکلا تھا دولہا بھائی کی کام چوری احمد کے سوا کسی کو نظر نہیں آتی تھی۔ بھائی اور تابعدار بھائی اگر بیوی کی محبت میں گرفتار ہو جائے اور اسے فقط بیوی نظر آنے لگے تو ان ہی حالات سے بچنے کے لیے انہوں نے بہتیرے جال بچھائے تھے۔ بڑے بھائی اور جمیلہ آپ کی زندگی کا دارومدار اسی پر تھا- نحوست چھا گئی ہے اس گھر پر، جیٹھ بیٹھے بیٹھے چلانے لگا تھا امر چولہے پر روٹیاں پکانے بیٹھی تھی۔ تنخواہ میں سے پورے دو ہزار کم تھے اور وہ دو ہزار احمد نے امر پر خرچ کیے تھے۔ اس کے دو جوڑے گرمی کے اور ہوائی چپل۔ ورنہ وہ تو وہ بھی لینے کی روادار نہیں تھی جیسے سب روکھی سوکھی کھا کر، پہن کرجی رہے تھے بے چاری امر دل و جان سے ان کے ساتھ جینا چاہتی تھی مگراحمد کو احساس تھا اور نجانے کیسے ہوا تھا کہ وہ اسے کسی طرح برتنوں اور باتوں کے جال سے نکال لے گیا تھا اور اپنی پسند کے دو سوٹ سلوائے تھے- اور وہیں جیٹھ کو نخوست کا احساس ہو گیا تھا۔ وہ کھٹک گیا تھا ماں کے دیے تسلی دلاسے بہلاوے، شادی کے بعد نہ بدلنے کی قسمیں حربے سارے ناکام ہوتے نظر آتے تھے۔ آج دو ہزار نکلے تھے وہ بھی پوچھے بغیر کل دس ہزار خرچ کر ڈالے تو کون کہنے والا تھا خود کماتا تھا بیوی تھی خرچ کرلیے، ہر طرف نحوست نے ڈیرے ڈالے تھے ساس جمیلہ اور جھیٹھ کے چھرے تلخی سے اٹ گئے تھے سب اگلے قدم پر غور کر رہے تھے مگر جیٹھ ذرا بے صبرا واقع ہوا تھا وہ چپ رہنے والا نہیں تھا- امر نے جلدی سے دورود شریف پڑھنا شروع کردیا تھا تا کہ نحوست کے سائے جلد از جلد چھٹ نکلیں- اسے یہ معلوم نہیں تھا کہ اصل نحوست تو وہ خود تھی اور خود ہی نحوست دور کرنے کی تدبیر کر رہی تھی- منحوس نہ ہو تو۔ زندگی دھیرے دھیرے آگے بڑھ رہی تھی- ساس اور جیٹھانی جمیلہ کے گٹھ جوڑ نے احمد اورامر کو حتی المقدور دور رکھا تھا مگر دور رہ کر بھی الجھ کر بھی وہ کتنے قریب قریب تھے کون جانے۔ آہستہ آہستہ کم کرتے وہ تھکنے لگی۔ اس کی زندگی میں کسی کی آمد کی نوید تھی۔ وہ کمزور ہونے لگی تھی کام کے دباؤ اور ساس اور جیٹھانی کے تلخ رویے کی وجہ سے بھی وہ پریشان تھی- آہستہ آہستہ گھر کے کام بٹ گئے برتن چونکہ ایک بڑا ڈھیر ہوتا اس لیے وہ امر کے ذمے ، جھاڑو جمیلہ آپا کے ذمے ۔ امر کی ایمان داری اور جی لگا کے کام کرنے کی وجہ سے برتن صاف ستھرے چمکدار اور آدھے وقت میں دھل دھلا کر اپنی جگہ پر پہنچ جاتے- جمیلہ آپا نے آسان کام سمجھ کر اسے برتنوں سے بٹا دیا اور جھاڑو پکڑا دی ۔ ان کے بچے بے حد بد تمیز اور گندے تھے جو بڑے بڑے قد نکالے ندیدے پن کی آخری حدوں کو چھوتے بچوں جیسی حرکتیں کرتے تھے ۔ امر کے لیے انہیں روکنا اور گھر صاف رکھنا مشکل تھا کیونکہ جمیلہ اپنے بچوں کے معاملے میں کسی قسم کی مداخلت برداشت نہیں کرتی تھیں۔ جو جہاں ہے جو کر رہا ہے کرنے دو۔ ان کے بچے تک امر سے خائف تھے، وہ کیوں یہاں آگئی تھی کب جائے گی۔ اور تو اور چاچو اور امر ساتھ اچھے بھی نہیں لگتے تھے وہ بے بدتمیز اور بد زبان بچے تھے۔ وہ بے خبر تھی مگر اتنی بے خبر نہیں تھی کہ نہا کر نکلے پڑے غائب، کنگھی کرنے لگے تو کنگھی نہ ملے کے جائے تو پانی بند۔ وہ میلی کچیلی رہنے لگی اور غور کرنے لگی نہ چاہتے ہوئے بھی کہ یہ کام جمیلہ آپا اور سا سں کا ہی تھا وہ دونوں اسے صاف بھی نہیں رہنے دینا۔ چاہتی تھیں، اسے یقین نہیں آتا تھا کہ بوڑھا جھریوں والا چہرہ سفید بالوں سمیت یہ گھٹیا حرکت بھی کر سکتا تھا ۔ احمد اسے سو پچاس دینے لگا تھا، جمیلہ آپ وہ پیسے غائب کرنے لگی تھیں- جمیلہ آیا اور ان کے بچے یہ کام اس اس صفائی سے کرتے کہ اسے خبر بھی نہ ہوتی جو ایک دن وہ نہ دیکھ لیتی ۔ اس بات پر وہ واویلا کرتی مگر جمیلہ آپا زور زور سے بولنا شروع ہو گئی تھیں۔ امرماں بننے والی تھی ظاہر ہے کہ خرچا بڑھ گیا تھا۔ اور جمیلہ اس مسئلے کا توڑ سوچنے میں مصروف تھی- اسے پاتا تھا، وہ جان چکی تھی کہ جمیلہ آپا کی قناعت کے پیچھے چھپی اصل صورت کتنی بھیانک ہے۔ گھٹیا عورت کی سوچ بوٹی سے شروع ہو کر بوٹی پر ہی ختم ہوتی تھی۔ وہ دیور پر قبضہ کر کے اسے گھر میں ہی بے حیثیت کر دینا چاہتی تھیں- ہر مشکل اور الجھا ہوا حقوق کام امر کے حوالے کرتیں اور دیکھیں کہ اسے کون سا کام کرنا برا لگ رہا ہے کس کام کو کرنے میں اسے مشکل پیش آ رہی ہے۔ وہ سارے کام کر رہی تھی۔ وقت گزر رہا تھا مگر اسے جمیلہ آپا کی شکل سے نفرت ہو گئی تھی اور ساس کے ٹسوے اپنی حقیقت آپ بیان کرتے تھے وہ نکمے بیٹے کو چھوٹے بیٹے کی زندگی میں کعبہ بنا کر رکھنا چاہتی تھیں ایسا شخص جو کھائے بھی اور کسی کا احسان بھی نہ رکھے جو صرف کھانے اور رعب ڈالنے یا پھردوسرے بہن بھائیوں کا خون چوسنے کے لیے پیدا ہوا تھا انہیں سب سے بری امرلگتی تھی کیونکہ اس نے احمد کی کمائی اور اس کی توجہ بانٹی تھی اور جمیلہ آپا جو شوہر کو ہمیشہ بیساکھیوں پر چلاتی آئی تھیں، بیساکھیاں کسی طرح چھیننے نہیں دینا چاہتی تھیں وہ ہر صورت امر کو راستے سے ہٹانا چاہتی تھی مگر امر اس رستے میں کسی کو بھی لے آئی تھی، اپنی پیاری بیٹی نیلم کو۔ وہ اور نیلم اب دو تھے اسے نیلم سہارا لگی تھی اور ساس اور جمیلہ نے نیلم کو اپنے قبضے میں کرنے کا سوچا تھا۔ نیلم تائی کے پاس سوئے گئی دادی سے کھانا کھائے گی تو امر جو ان کی خباثت کو فطری محبت سمجھتی اور کیا کرے ۔ سارا دن اس کی بیٹی اس سے دور کی جانے لگی تھی اتنا تو اسے پتا چل گیا تھا کہ یہ محبت نہیں تھی۔ اسے بے دخل کیا جارہا تھا۔ زندگی چھوٹے کم ظرف لوگوں کے بغیر کتنی آسان تھی یہ احمد اور امر دونوں کو ہی پتا چل گیا تھا مگر کہا کسی نے نہیں۔ کتنے دن یوں ہی گزر گئے تھے۔ ایک دن جمیلہ آپا اور غفران بھائی چلے آئے تھے اور ان کا اصرار تھا کہ انہیں واپس چلنا چاہیے مگر احمد نے انہیں کسی نہ کسی طرح قائل کر ہی لیا تھا۔ وہ شہد میں ڈوبے نشتر لے کر واپس چلے گئے تھے ۔ کچھ رشتے کتنے بڑے بوجھ میں بدل جاتے ہیں ناں جو کسی طرح قابل قبول رہتے ہی نہیں۔ کاش وہ دوسروں کے ساتھ جینا سیکھ جاتے ۔ خود جیتے اور دوسروں کو بھی جینے دیتے ان کے پورے حقوق کے ساتھ امر نے سوچا اور دروازہ بند کر دیا تھا۔ اردو کہانیاں خواتین ڈائجسٹ
Raja Aur Rani | UrduZone,"دولہا اور دلہن کا کمرہ رنگوں، روشنیوں اور پھولوں سے سجا مہک رہا تھا۔ تازہ پینٹ شدہ دیواروں اور براؤن رنگ کے نئے فرنیچر نے سج دھج میں چار چاند لگا دیے تھے۔ بیڈ کے چاروں اطراف آرائشی لڑیاں جھول رہی تھیں اور بیڈ کراؤن کے عین اوپر دیوار پر پھولوں کی پتیوں سے بڑا بڑا ” شادی مبارک ” لکھا تھا۔ بیڈ پر بنفشی رنگ کی مخملیں بیڈ شیٹ بچھی تھی اور اس کے داہنی طرف سفید کرتا شلوار میں ملبوس دولہا راجہ نکھرا ستھرا مگر کچھ تھکا ہارا سا گاؤ تکیے سے ٹیک لگائے نیم دراز تھا۔ آج اس کی شادی خانہ آباد کو تیسرا دن تھا اور ابھی تھوڑی دیر پہلے ہی اس کی دلہن رواج کے مطابق اپنے بہن بھائیوں اور کزنز کے ہجوم کے ہمراہ میکے سدھاری تھی۔ شادی کے ہنگاموں اور بھاگم دوڑی میں وہ تھک کر نڈھال ہو چکا تھا۔ کمر الگ تختہ بنی ہوئی تھی۔ اب یہ دو گھڑی فرصت نصیب ہوئی تھی تو وہ بیڈ پر ڈھے سا گیا تھا۔ ایئر کولر کی ٹھنڈی ہوا کے جھونکے لوری کا کام دے رہے تھے۔ آنکھیں آپوں آپ بند ہوئے جارہی تھیں ۔ اس سے پہلے کہ وہ گہری نیند میں جاتا اماں نے کمرے میں قدم رنجہ فرمایا۔ ارے راجہ! سو گئے کیا ؟ ان کی پاٹ دار آواز گونجی۔ نہیں اماں !! اس نے آنکھیں موندے ہی جواب دیا اور ذرا سا پرے سرک کر ان کے بیٹھنے کے لیے جگہ بنائی۔ سنو راجہ میں یہ کہنے آئی تھی کہ جب تم شام کو دلہن کے میکے جاؤ گے نا اسے لینے کے واسطے تو خالی ہاتھ مت چلے جانا۔ پانچ کلو کی مٹھائی کی ٹوکری بنوا لینا اور آتے ہوئے سالیوں کو بھی کچھ نہ کچھ دے کر آنا۔ ہیں ! کیا اماں؟ اماں کے ارشادات پر اس کی آنکھیں پٹ سے کھل گئیں اور دل نے صدمے سے ایک غوطہ کھایا ۔ اماں! بارات کے دن اتنا بڑا ٹوکرا مٹھائی کا گیا تھا اور پھر سالیوں کو بھی ڈھیروں رویے تھمائے تھے ۔ (اس کا اشارہ دودھ پلائی کی تگڑی سی رقم کی جانب تھا) او ہو راجہ ایک تو تم بہت بھولے ہو۔ بیٹا! وہ تو تھیں بارات کی رسمیں۔ آج تو دلہن مکلاوے گئی ہے۔ اور تو پہلی بار اسے لینے جا رہا ہے۔ اور ہمارے خاندانی رسم و رواج کے مطابق داماد مٹھائی بھی لے کر جاتا ہے اور سالیوں کے ہاتھ پر بھی کچھ نہ کچھ دھر کر آتا ہے۔ اماں نے رسان سے اسے سمجھایا تو اس کے منہ سے ایک کراہ نکل گئی۔ ہائے یہ خاندانی رسم و رواج اور ان کے تحت ہونے والے خرچے اب جو شادی کے بعد چار پیسے جیب میں بچے تھے لگتا تھا ان کا بھی قلع قمع ہو کر رہے گا۔ اس نے ایک ٹھنڈی آہ بھری ، اماں تو ہدایت دے کر کمرے سے نکل گئیں جبکہ وہ گومگو کی کیفیت میں بیٹھا رہ گیا۔ راجہ کی شادی گھر کی آخری شادی تھی۔ اس لیے گھر والوں اور باہر والوں سب ہی نے جی بھر کے دل کے ارمان نکالے تھے۔ اس مہنگائی کے دور میں ارمان کون سا مفت نکلتے ہیں۔ ڈھیروں روپے خرچ ہوتے ہیں جو کہ راجہ غریب کی جیب سے ہی نکلوائے گئے تھے۔ یوں تو چھ بہن بھائیوں میں اس کا نمبر فقط تیسرا تھا مگر شادی سب سے آخر میں ہو رہی تھی۔ اس کا بھی ایک پس منظر تھا۔ سب سے بڑے اختر بھائی تھے۔ اماں ابا کے پہلوٹی کے بیٹے۔ انتہائی لاڈلے۔ ابھی گریجویشن ہی کیا تھا کہ اماں ابا کو ان کے سہرے کے پھول کھلانے کا ارمان جاگ اٹھا۔ پھر کیا تھا نوکری بھی لگنے کا انتظار نہ کیا اور جھٹ پٹ چاند سی دلہن بیاہ لائے۔ گھر میں اس وقت روپے پیسے کی کوئی تنگی نہ تھی۔ ابا کی بہت اچھی نوکری تھی۔ زرعی اراضی کا ٹھیکا بھی آتا تھا۔ یوں اماں ابا نے ان کی دلہن حتی کہ ان کے دو بچوں کا بھی بوجھ خوشی خوشی اٹھایا مگر وہ خوشی تو اس وقت اڑنچھو ہوئی جب بھیا نوکری لگتے ہی بیوی بچے سمیٹ کر ہمیشہ ہمیشہ کے لیے سسرال کو پیارے ہوگئے۔ ان کی طوطا چشمی اور خود غرضی کا سارا خمیازہ راجہ غریب کو بھگتنا پڑا ۔ اماں نے علی الاعلان کہہ دیا۔ خبردار گھر میں کوئی بھی راجہ کی شادی کا نام نہیں لے گا جب تک کہ چاروں لڑکیاں ٹھکانے نہ لگ جائیں گی اور یہ خود اپنے پاؤں پر کھڑا ہو کر اپنی شادی کے تمام تر اخراجات خود اٹھانے جوگا نہ ہو جائے گا۔ اس اعلان نے راجہ کے دل کی دنیا تہہ و بالا کردی کیونکہ اس وقت تک تو وہ بھیا کی خالہ ساس کی منجھلی لڑکی رانی سے عشق فرما چکا تھا۔ اس لیے تو ان کے سسرال آنے بہانے اتنے چکر لگتے تھے اس کے، اماں سب کچھ جانتے ہوئے بھی انجان بنی رہیں۔ پھر اس کے بعد اماں ابا نے سکون سے چاروں کو نمٹایا۔ اس کی بھی ایک چھوٹی موٹی سی نوکری لگ گئی۔ اس نے بہنوں کے ذریعے دباؤ ڈلوا کر کسی نہ کسی طرح رانی سے منگنی تو کروائی مگر اماں شادی سے ہنوز انکاری تھیں۔ چپ چاپ پیسے جمع کر، ہم سے کوئی امید نہ رکھنا۔ ہم تو خود چاروں لڑکیوں کو بیاہ کر خالی ہوئے بیٹھے ہیں ۔ لڑکی والوں کی طرف سے دبا دبا سا شادی کا مطالبہ بھی کیا گیا تو اماں نے بغیر لحاظ و مروت کے جتا دیا۔ ہمارے لڑکے کی ابھی اتنی حیثیت نہیں ہے۔ انتظار ہو سکتا ہے تو کرو ورنہ اپنی لڑکی کے لیے کوئی اور بر تلاش کرلو اماں کے اس سنگ دلانہ بیان پر جہاں اس کا دل ٹکڑے ٹکڑے ہو گیا۔ وہاں رانی نے تبھی خم ٹھوک کراپنے گھر والوں سے کہہ دیا۔ اگر راجہ کے علاوہ میرے لیے کوئی اور بر ڈھونڈا گیا تو میں گندم میں رکھنے والی گولیاں پھا نک لوں گی- یعنی آگ تو دونوں طرف برابر لگی ہوئی تھی۔ بس نصیب ہی ٹھنڈے تھے ۔ اس کی نوکری معمولی تھی تو تنخواہ بھی قلیل تھی۔ بیاہی بہنوں کا گھر تھا۔ کبھی کسی کا چھلہ اور بھی کسی کے بچے کا عقیقہ۔ دینا دلانا تو پڑتا تھا۔ اماں ابا کی اپنی حالت پتلی تھی۔ ابا ریٹائر ہو چکے تھے اور زرعی اراضی بھی تایا اور چاچا میں تقسیم ہو کر مختصر سی ان کے حصے میں آئی تھی۔ بہرحال وہ بچت کرنے میں جتا رہا۔ چند سال اور سرک گئے مگر جب اماں نے شادی کا نام تک نہ لیا تو ایک دن اس نے خود ہی بے شرم ہو کر کہا۔ اماں ! وہ میری شادی ؟ کیا کہا شادی ؟؟ اماں نے خشمگیں نظروں سے گھورا۔ ہاں اماں! میرا خیال ہے اب تو کافی رقم جمع ہوگئی ہے ۔ اس نے تھوک نگلا۔ ارے جتنے پیسے تو سنبھال کر اترا رہا ہے نا تو اتنے میں بامشکل بری کے کپڑے لتے ہی آیائیں گے۔ زیور کہاں سے بنواؤں گی۔ اپنے والا تو سارا میں بہو اور بیٹیوں کو چڑھا چکی ہوں ۔ اماں نے ایک اور دل خراش انکشاف کیا۔ اماں گولڈ کے زیورات کوئی ضروری تو نہیں ہیں آج کل بازار میں ایک سے بڑھ کر ایک مصنوعی زیورات دستیاب ہیں۔ بالکل اصلی کا گمان ہوتا ہے۔ ایک دوسیٹ وہی خرید لیں گے۔ اپنے تئیں اس نے جھٹ مشکل کا حل بتایا مگر اماں تو اچھل پڑیں۔ کم بخت! باؤلا ہو گیا ہے کیا؟ اس عمر میں میرے سر میں شریکوں کے سامنے سواہ ڈلوائے گا کیا۔ نیکے کی شادی کا ماجرا بھول گئے کیا۔ اس کی ماں بھی مصنوعی زیورات پر سونے کا پانی چڑھا کر لے گئی تھی۔ دلہن کی تائی اور بچیوں نے جھٹ بھانپ لیا۔ ماں بیٹے کی کیسی درگت بنی تھی۔ دلہن والے تو بارات واپس کرنے پر تل گئے تھے۔ بڑی مشکل سے کچھ لوگوں نے بیچ میں پڑ کر معاملہ ٹھنڈا کرایا تھا۔ یوں اس کی شادی مزید لٹک گئی۔ اب تو یاردوست بھی مذاق اڑانے لگے تھے۔ یار جب تمہاری شادی ہوگی نا تو بچے بارات کے دن دولہا راجہ آ گیا، دولہا راجہ آگیا کی بجائے کہیں گے دولہا بابا آگیا دولہا بابا آ گیا۔ وہ اپنی جگہ پر کھسیا کر رہ جاتا۔ آخر کار قدرت کو اس پر ترس آہی گیا۔ اسے فیصل آباد کی ایک ٹیکسٹائل مل میں اچھی نوکری مل گئی ۔ تنخواہ بھی معقول تھی۔ یوں بچت مہم تیز تر ہوگئی اور وہ ایک دو سال میں زیورات بنوانے میں بھی کامیاب ہو گیا اور اس کی شادی کی تاریخ ٹھہرا دی گئی۔ راجہ اور رانی کی شادی خوب دھوم دھام سے ہوئی۔ دونوں پر رج کے روپ چڑھا۔ دونوں ہی نے ہجر کی طویل رات کاٹی تھی اور اب ملن کا خوب صورت سویرا ان کا منتظر تھا۔ لگن سچی ہو تو منزل مل ہی جاتی ہے- راجہ کو با مشکل دو ہفتوں کی چھٹی ملی تھی ۔ ہر روز ہی وہ دونوں کسی خالہ، مامی، چاچی، یا پھوپھی کے ہاں مدعو ہوتے یا پھر نئے نویلے جوڑے سے خاندان بھر میں سے کوئی نہ کوئی ملنے آیا رہتا۔ ایسے ہی مصروف سے شب وروز میں اتنی فرصت ہی نہیں مل رہی تھی کہ فسانہ دل ایک دوجے کو سنایا جاتا۔ راجہ تو اپنے ایک شاعر دوست سے ڈائری پر ڈھیروں اشعار لکھوا کر لایا تھا کہ رانی کو شعر و شاعری سے بہت شغف تھا مگر ایک تو بیاہی بہنوں اور ان کے بچوں کے شور شرابے میں سکون ہی میسر نہیں آرہا تھا دوسرا وہ ڈائری کم بخت بھی سامان میں نجانے کہاں کھو گئی تھی۔ چھٹیوں کے گنے چنے دن تیزی سے سرک رہے تھے۔ مگر اس بار راجہ کے بے قرار دل کو کچھ تسلی سی تھی کیونکہ واپسی پر رانی بھی اس کے ہمراہ جارہی تھی ۔ شادی سے پہلے ہی گھر والوں کے باہمی مشورے سے یہ بات طے پا چکی تھی کہ وہ جاتے ہوئے رانی کو بھی ساتھ لے جائے گا۔ اس طرح ایک تو نیا جوڑا وہاں ہنی مون بھی منالے لگا اور پھر راجہ کو روٹی پانی کا جو مسئلہ ہوتا ہے وہ بھی نمٹ جائے گا۔ اس لیے آتے ہوئے وہ کرائے کے ایک چھوٹے سے گھر کا بندوبست کر کے آیا تھا۔ تھوڑی بہت پلاننگ اس نے وہیں کر لی تھی کہ وہ رانی کو جھنگ بازار کی سیر کرائے گا۔ حلوہ پوری اور نان چنے کھانے وہ بھوانہ بازار یا پھر کچہری بازار کی طرف نکل جایا کریں گے۔ وہ رانی کو گھنٹہ گھر بھی دکھائے گا۔ یہاں کے مشہور دہی بڑے اور چنے چاٹ بھی کھایا کریں گے ۔ مگر وائے افسوس ابھی قدرت کو ان کی مزید آزمائش مطلوب تھی۔ رات نصف سے زیادہ بیت چکی تھی مگر نیند اس کی آنکھوں سے کوسوں دور تھی۔ اس نے پہلو میں لیٹی اپنی نئی نویلی دلہن کو دیکھا جس کے صبیح چہرے پر سکون ہی سکون تھا۔ اسے رشک سا آیا۔ کاش اس کی بھی تمام پریشانیاں ہوا میں کہیں تحلیل ہو جاتیں جن کی اس نے اسے ابھی تک بھنک بھی نہیں پڑنے دی تھی۔ یہ فیصل آباد سے آتے ہوئے وہ اچھی خاصی رقم ہمراہ لایا تھا۔ اس کی درخواست پر آفس والوں نے اسے ایڈوانس بھی دیا تھا۔ احتیاطا وہ کچھ دوستوں سے ادھار بھی پکڑ لایا تھا۔ مگر شادی کے موقع پر رسم و رواج کے نام پر اسے اتنا لوٹا گیا تھا کہ شادی جیسی انمول نعمت بھی پھیکی پھیکی سی لگنے لگی تھی ۔ پھر ولیمے کے بعد اتنے بل دینے پڑے تھے۔ مہندی پر ہار پھولوں کا بل لائٹنگ کا بل ، کراکری کا بل، کیٹرینگ کا بل، ولیمے کے کھانے کا بل ، بل ہی بل دیتے ہوئے وہ بلبلا اٹھا تھا۔ اختر بھائی نے تو جھوٹے منہ بھی چند روپوں کی آفر نہ کی تھی۔ اماں ابا نے البتہ ایک چھوٹی سی رقم ضرور تھمائی تھی۔ اب جانے کا وقت آ گیا تھا اور حال یہ تھا کہ اس کی جیب میں اپنے جانے کا کرایہ تک نہ بچا تھا۔ اس لیے رانی کو ہمراہ لے جانے والا پروگرام صاف کھٹائی میں پڑتا نظر آ رہا تھا۔ سوچ سوچ کر اس کے سر میں درد ہو رہا تھا ۔ اس نے سردرد کی گولی تلاش کرنے کے لیے بیڈ کی دراز کهینچی ۔ اندر رانی کا گولڈن پرس جگمگا رہا تھا۔ پرس کافی پھولا پھولا سا دکھ رہا تھا۔ یقیناً اس میں سلامی کے پیسے تھے۔ ایک دم سے اس کے ذہن میں ایک ہلکا سا خیال آیا پھر اس نے فورا ہی اسے جھٹک دیا۔ اب کیا وہ اپنی نئی نویلی بیوی سے ادھار مانگتا اچھا لگے گا؟ صبح سویرے کا وقت تھا۔ وہ کچن میں داخل ہوا تو اماں آٹا گوندھ رہی تھیں۔ وہ ایک موڑھا گھسیٹ کر ان کے سامنے بیٹھ گیا۔ اماں ! پرسوں میں واپس جارہا ہوں ۔ ہیں اتنی جلدی تمہاری چھٹی ختم ہو بھی گئی؟ اچھا تو پھر دلہن سے کہو وہ تمہارا اور اپنا ضروری سامان پیک کر لے۔ اماں نے گوندھا ہوا آٹا ایک پیالے میں نکالتے ہوئے کہا۔ اماں ! رانی میرے ساتھ نہیں جارہی ، وہ یہیں رہے گی ۔ وہ کچھ پست آواز میں بولا۔ ہیں ؟ مگر کیوں ؟ تم تو وہاں گھر کا انتظام کر کے آئے تھے نا ؟ اماں کا لہجہ استفہامیہ ہوا۔ ہاں اماں ! مگر خالی خولی گھر سے کیا ہوتا ہے۔ اور بہت کچھ بھی چاہیے ہوتا ہے۔ سازو سامان وغیرہ، ہاں تو تمہاری دلہن جو ٹرک بھر کے جہیز لائی ہے وہ کیا میں نے استعمال کرنا ہے۔ نہ بھی نہ میں ان ساسوں میں سے نہیں ہوں جو بہوؤں کے داج جہیز پر نظر رکھتی ہیں۔ میرا تو اپنا ڈھیروں سامان اسٹور میں پڑا ہے۔ تم ایک سوٹ کیس لے کر دلہن کے ہمراہ روانہ ہو جاؤ میں اختر سے کہوں گی وہ سامان کا ٹرک لوڈ کروا کر پیچھے بھجوا دے گا۔ ہاں ٹرک والا جیسے مفت لے جائے گا. وہ جل کر بولا۔ اماں ! آپ سمجھتی نہیں ہیں۔ میرے پاس بالکل پیسے نہیں ہیں۔ بیوی کا خرچا کہاں سے کروں گا۔ خود تو ریڑھی سے لے کر ایک سوکھا نان بھی کھا کر گزرا کرلوں گا ۔ وہ جھنجلا اٹھا۔ ہائے میرے لال! اماں تڑپ اٹھیں ۔ میرے پلے بھی کچھ نہیں ہے جو تمہیں دے دوں۔ تھوڑے دنوں تک وہ چھوٹی والی بھی چھلے کے لیے دوبارہ آ جاے گی- مسقط والی بھی میاں اور بچوں کے ہمراہ ابھی مہینہ بھر ادھر ہی رہے گی۔ اگلے مہینے شاید جائے۔ اماں کے اپنے دکھڑے تھے۔ مگر میرے چاندا لڑکی والوں کو تو یہی بتایا تھا کہ دلہن ساتھ جائے گی وہ کیا سوچیں گے! اماں کو ایک اور نکتہ سوجھا ۔ اماں! وہ جو مرضی سوچیں مگر فی الحال میں رانی کو چھ سات ماہ تک وہاں نہیں لے جاسکتا ۔ ایڈوانس تنخواہ میں خرچ کر چکا ہوں۔ دوستوں کا ادھار چکانا ہے۔ مکان کا کرایہ بھی ابھی واجب الادا ہے۔ مجھے آپ سے کچھ نہیں چاہیے، بس آپ میرے بعد رانی کا خیال رکھنا۔ اس نے کہا اور تیزی سے باہر نکل گیا۔ بچھڑتے سمے دونوں اداس اور دل گرفتہ تھے۔ رانی کے لب خاموش اور آنکھیں بھری ہوئی تھیں مگر ان آنکھوں میں ٹھہرے تمام آنسو راجہ کو اپنے دل پر گرتے محسوس ہو رہے تھے۔ وہ اپنی مجبوریوں کی داستان اسے سنا چکا تھا جو اس نے بڑے صبر سے بغیر کسی گلے شکوے کے سن لی تھی اور ساتھ ہی سلامی کے پیسوں کی آفر بھی کی تھی۔ مگر ایک تو اس کے ضمیر نے گوارا نہیں کیا کہ وہ بیوی کو تحفے میں ملنے والی رقم ہتھیا لے ، دوسرے اتنے تھوڑے سے پیسوں سے کچھ بھی ہونے والا نہ تھا۔ اس نے پیسے دوبارہ اس کی مٹھی میں دبا کر اس کے دونوں ہاتھوں کو اپنے مضبوط ہاتھوں کی گرفت میں لیا۔ طویل جدائی کے بعد محبت کو ایک جائز رشتہ ملا بھی تو ساتھ نصیب نہ ہورہا تھا۔ وہ بڑے بھاری دل کے ساتھ فیصل آباد کے لیے روانہ ہو گیا۔ منہ اندھیرے ہی وہ فیصل آباد پہنچ گیا۔ اپنی موٹر سائیکل وہ بس ٹرمینل کے اسٹینڈ پر ہی کھڑی کر کے آیا تھا۔ وہاں سے نکلوا کر وہ اس پر سوار ہو کر گھر جا پہنچا۔ یہ ایک ڈبل اسٹوری مکان تھا، جس کا اوپر والا پورشن اس نے کرائے پر شادی سے چند روز قبل ہی لیا تھا۔ مالک مکان کا نام فیاض تھا جن سے وہ اپنے ایک دوست کے توسط سے ملا تھا۔ فیاض صاحب نہایت شریف النفس اور نیک فطرت انسان تھے۔ وہ اپنی بیوی کے ہمراہ نچلے پورشن میں رہائش پذیر تھے۔ دو بیٹیاں تھیں جن کی وہ شادی کر چکے تھے۔ ان کی اپنی بھی گورنمنٹ جاب تھی مگر چند سال قبل شوگر اور بلڈ پریشر جیسی بیماریوں نے انہیں ایسا گھیرا کہ ریٹائر منٹ لینی پڑی۔ پنشن کی رقم سے انہوں نے اوپر والا پورشن بنوا لیا تھا تا کہ اضافی آمدنی کا اسرا رہے۔ مین گیٹ کی چابی اس کے پاس تھی۔ اس نے گیٹ کھول کر احتیاط سے موٹر سائیکل کو اندر گھسیٹا تا کہ گھر والے بے آرام نہ ہوں اور پھر دبے پاؤں سیڑھیاں چڑھ کر اپنے پورشن تک آ گیا۔ دروازہ کھولا تو خالی گھر دیکھ کر دل میں ہوک سی اٹھی۔ اس نے کیا کیا سوچا تھا کہ رانی کا ہاتھ تھام کر گھر میں داخل ہوگا۔ پھر دونوں مل کر گھر کا چولہا جلائیں گے۔ سجائیں گے سنواریں گے مگر … اس نے بے دلی سے سفری بیگ ایک طرف اچھالا اور خود نیچے بچھی چٹائی پر ڈھیر ہو گیا- 
وہ دن چڑھے تک سوتا رہا پھر ٹھک ٹھک کی آواز سے اس کی آنکھ کھلی۔ دروازہ کھولا تو سیڑھیوں کے پاس فیاض بھائی کھڑے اپنی چھڑی کی نوک سے ریلنگ بجارہے تھے۔ وہ دو دو اسٹیپ پھلانگتا ہوا ان تک پہنچا- ارے شہزادے آگیا تو ؟؟ وہ گرم جوشی سے اس سے لپٹ گئے۔ شادی مبارک ہو بھی بہت بہت، نہ تم نے آنے کی اطلاع کیوں نہ دی۔ وہ تو ابھی تمہاری موٹر سائیکل گیراج میں کھڑی دیکھی تو معلوم ہوا کہ دولہا صاحب تشریف لا چکے ہیں ۔ انہوں نے اسے گلے لگائے لگائے ہی کہا۔ اپنے جوش و خروش میں وہ اس کا بجھا بجھا سا انداز نوٹ نہ کر سکے۔ و بھئی برخوردار! ایسا ہے کہ تم اور دلہن تیار ہوکر نیچے آجاؤ۔ تمہاری بھابھی ناشتہ بنارہی ہیں۔ مل کر کرتے ہیں۔ (وہ جاتے ہوئے انہیں بتا کر گیا تھا کہ واپسی پر دلہن اس کے ہمراہ آئے گی )- وہ فیاض بھائی ! میں اکیلا ہی آیا ہوں۔ دلہن نہیں آئی۔ اس نے کچھ جھجک کر بتایا۔ وہ کیوں بھئی ؟ تمہارا تو یہی پروگرام تھا۔ میں نے تو پانی والی ٹنکی بھی بھروا دی تھی ۔ ان کی نظریں سوالیہ ہوئیں۔ وہ بس بھائی ! وہاں جا کر حالات کچھ ایسا رخ اختیار کر گئے تھے کہ دلہن کو ساتھ لانا ممکن نہ رہا تھا۔ اس کا لہجہ پست تھا مگر چہرے پر مجبوریوں کی داستان رقم تھی۔ مزید کچھ کہنا نہ پڑا۔ فیاض صاحب کی جہاں دیدہ نگاہوں نے سب کچھ پڑھ لیا۔ اچھا! اللہ تعالیٰ بہتر کرے گا ۔ انہوں نے اس کے کندھے پر تسلی بھری تھپکی دی۔ تم فریش ہو کر آجاؤ۔ میں تمہارا اور اپنا ناشتہ ڈرائنگ روم میں لے کر آتا ہوں۔ نہیں بھائی! اس کی ضرورت نہیں ہے۔ میں نے راستے میں چائے پی لی تھی۔ کیوں کیا خالی چائے پر گزارا کرو گے… انہوں نے شفقت سے ڈپٹا تو وہ ان کے خلوص پر شرمندہ سا ہو گیا۔ پھر وہ آتے ہی گدھوں کی طرح کام میں جت گیا۔ اس نے فیکٹری میں صبح اور شام دونوں شفٹوں میں ڈیوٹی لگوالی۔ رات گئے گھر لوٹتا تو تھکا ماندا بستر پر گرتے ہی بے خبر ہو جاتا۔ دو گھڑی فرصت نصیب ہوتی تو موبائل پر رانی سے بات بھی ہو جاتی ۔ گاؤں میں اکثر سگنل کا مسئلہ ہی رہتا تھا۔ ٹھیک سے بات ہی نہ ہو پاتی ۔ آواز کٹ جاتی۔ وہ بے دلی سے فون ایک طرف پھینک دیتا۔ اس دن جمعہ تھا۔ اس کا ایک بھی کپڑا دھلا ہوا نہیں تھا۔ پہلے تو دھوبی کو دے دیتا تھا مگر اب بچت کے خیال سے اس نے خود دھونے کا سوچا۔ کپڑے دھو کر وہ الگنی پر پھیلا رہا تھا، جب اسے سیڑھیوں پر قدموں کی چاپ سنائی دی اور پھر کھانسی کی زور دار آواز ، فیاض بھائی بامشکل سیڑھیاں چڑھ کر اوپر آرہے تھے۔ ایک ہاتھ میں ڈھکی ہوئی پلیٹ تھام رکھی تھی۔ یہ لو راجہ ! تمہاری بھابھی نے آج بریانی بنائی تھی- پھولی ہوئی سانسوں کے ساتھ انہوں نے مشکل سے ہی جملہ مکمل کیا۔ اوہو فیاض بھائی آپ نے خود کیوں زحمت کی؟ مجھے آواز دے دیتے .. راجہ نے جلدی سے آگے بڑھ کر پلیٹ ان کے ہاتھوں سے پکڑی اور انہیں سہارا دے کر چارپائی پربٹھایا۔ تم گھر میں ہوتے کب ہو؟ سارا سارا دن غائب رہتے ہو۔ رات کو بھی نجانے کس پہر آتے ہو- یہ تو آج اوپر سے کھٹر پٹر کی آوازیں آ رہی تھیں تو میں نے سوچا کہ تمہیں کھانا دے آتا ہوں۔ اس بہانے ملاقات بھی ہو جائے گی مگر یہ چار سیڑھیاں چڑھتے ہوئے برا حشر ہو گیا۔ ان کی سانسیں کچھ ہموار ہوئیں تو وہ راجہ کو کچھ خفگی سے دیکھتے ہوئے گویا ہوئے۔ گھر کتنا سونا سونا سا لگ رہا ہے۔ ہم نے تو سوچا تھا کہ دلہن آئے گی تو کوئی رونق شونق ہو جائے گی ۔ مگر تم تو جیسے لنڈورے گئے تھے ویسے لنڈورے آئے۔ وہ جواب میں فقط پھیکے پن سے مسکرا کر رہ گیا۔ راجہ! میں تو کہتا ہوں کہ کل ہفتہ ہے اور پرسوں اتوار ایک چھٹی لے لو اور نکل جاؤ گاؤں کے لیے۔ دلہن کو لے کر آ جاؤ- مگر فیاض بھائی ! اتنی جلدی تو یہ قطعی ممکن نہیں ہے۔ آپ میری مشکلات سے آگاہ تو ہیں ؟ وہ ان کے جھٹ پٹ پروگرام پر مغموم سا ہو کر بولا۔ تمہاری مشکلات کا کچھ حل تو ڈھونڈا ہے میں نے- یہ کہ کر انہوں نے اپنے کرتے کی جیب سے ایک خاکی رنگ کا پھولا سالفافہ نکال کر اس کی طرف بڑھایا۔ د میں نے تو اسی دن ٹھیکے دار سے کہا تھا کہ رقم دے جائے ۔ مگر اس ناہنجار نے بھی آنا کانی کرتے کرنے اتنے دن گزار دیے۔ آج ہی دے کر گیا ہے- نہیں فاض بھائی !! وہ کرنٹ کھا کر تھوڑا سا پیچھے سرک گیا۔ میں آپ پر مزید بوجھ نہیں بن سکتا۔ پہلے ہی میرے سر پر آپ کے بہت احسانات ہیں۔ آپ نے جاتے ہوئے بھی تحفتاً کچھ پیسے دیے تھے۔ میرے حالات کی وجہ سے فی الحال کرایہ بھی نہیں لے رہے۔ آپ اور بھابھی تو خود بیمار رہتے ہیں۔ آپ کو تو خود ضرورت ہے۔ دیکھو راجہ ! انہوں نے اپنا چشمہ اتارا اور اسے رومال سے صاف کر کے دوبارہ اپنی آنکھوں پرجماتے ہوئے پر سوچ انداز میں بولے۔ جن حالات سے تم آج گزر رہے ہوا نہ کم و بیش اس طرح کی حالات کو میں نے آج سے تقریبا اٹھائیس سال پہلے بھگت چکا ہوں۔ کہانی تم سے زیادہ مختلف نہیں ہے۔ چار بہنوں کا اکلوتا بھائی تھا۔ خالہ کے ہاں منگنی ہو چکی تھی۔ اچانک خالو بیمار پڑ گئے۔ اتنے زیادہ کہ لگتا تھا کہ فرشتہ اجل اچک لے جائے گا۔ ( یہ اور بات ہے کہ ہماری شادی کے بعد بہت سال تک وہ زندہ رہے)- لڑکی والوں کی طرف سے شادی کے لیے دباؤ بڑھ گیا۔ نا چاہتے ہوئے بھی اماں ابا تیار ہو گئے۔ میں نے بہتیرا کہا کہ سادگی سے نکاح کردیں۔ مگر اکلوتی نرینہ اولاد تھا۔ سادگی سے کرتے ہوئے بڑوں کی انا آڑے آئی تھی۔ جو جمع جتھا تھا سب ہی خرچ ہو گیا۔ میں نئی نویلی دلہن کو گاؤں چھوڑ کر لوٹ آیا۔ امید تھی کہ سال چھ ماہ میں حالات سدھرتے ہی لے آؤں گا۔ مگر یہاں آتے ہی اچھی بھلی نوکری چھوٹ گئی۔ نئی نوکری لگنے اور کچھ پاؤں جمنے میں ہی اتنا عرصہ لگ گیا کہ دلہن کو تو کیا یہاں لا پاتا۔ خود ہی چھ چھ ماہ تک بامشکل گھر کا چکر لگتا۔ جب حالات میں کچھ بہتری آئی، چند سال مزید آگے سرک گئے تھے۔ اور وہاں گاؤں میں ہماری دو چھوٹی چھوٹی بچیاں بھی یکے بعد دیگرے پیدا ہو چکی تھیں۔ معاشی لحاظ سے تھوڑا اور مستحکم ہوتے ہی میں بیوی بچوں کو یہیں لے آیا۔ مگر اب وہ پہلی سی بات نہیں رہی تھی۔ وہ اولین دونوں کی محبت، چاہت، نرم گرم جذبات سب ہی حالات کی ستم ظریفی کا شکار ہو کر باسی، بوسیدہ ہو چکے تھے۔ ویسے بھی دو چھوٹی بچوں کا ساتھ تھا۔ نئے نویلے جوڑے کی طرح موٹر سائیکل پر سیریں کرتے اور پارکوں میں لور لور پھرتے اچھے تو نہ لگتے تھے۔ اور نہ ہی دل کو سیر و تفریح اور ہلے گلے کی چاہ رہی تھی۔ بیمار بچے، کسی کو فلو کسی کو بخار، زیادہ تر ڈاکٹروں کے پاس ہی چکر لگتے تھے۔ پھر حالات بہتر سے بہتر ہوتے چلے گئے۔ میں نے تلافی کی بھی کافی کوشش کی۔ اتنے سال اکٹھے بھی رہے مگر اس نیک بخت کے دل سے ان اولین دنوں کی جدائی کا قلق ہی نہیں جاتا۔ آنے بہانے جتائی رہتی ہے۔ اس کا بھی کوئی قصور نہیں ۔ ہر چیز اپنے وقت پر اچھی لگتی ہے۔ جس طرح سوکھے ہوتے پھولوں سے رفتہ رفتہ خوشبو کم ہو جاتی ہے بالکل اسی طرح جذبات و احساسات کو بھی بروقت پذیرائی نہ ملے تو وہ بھی سرد ہو جاتے ہیں۔ مرجھا جاتے ہیں۔ ان پر بھی اوس پڑ جاتی ہے۔ پھر اس لحاظ سے مرد اور عورت میں فرق بھی ہے۔ عورت کے جذبات کانچ سے بھی نازک ہوتے ہیں۔ مرد تو حالات کی مار سہہ کر بھی اپنی جگہ کھڑا رہتا ہے۔ مگر عورت کے کومل احساسات کی بے قدری ہو تو وہ ٹوٹ کر بکھر جاتی ہے۔ اپنے دل میں ایسے زخم بنالیتی ہے جن سے درد کی ٹیسیں اٹھتی رہتی ہیں ۔ وہ دور کہیں ماضی میں کھوئے کھوئے سے بول رہے تھے اور وہ ہونق پن سے منہ کھولے انہیں دیکھ رہا تھا۔ بظاہر سیدھے سادے نظر آنے والے فیاض بھائی تو عورت کی نفسیات پر غالبا پی ایچ ڈی کیے ہوئے تھے۔ ان کے حرف حرف سے متفق ہونے کے باوجود اس نے رقم کے لیے ہاتھ نہیں بڑھایا تو انہوں نے جھنجلا کر لفافہ اس کی گود میں ڈال دیا۔ فی الحال تو ایسے کوئی ہنگامی حالات نہیں کہ مجھے ابھی کے ابھی ان پیسوں کی ضرورت ہو ۔ آئندہ بھی اللہ تعالیٰ رحم فرمائے گا۔ جب سہولت ہو آہستہ آہستہ لوٹاتے رہنا۔ ابھی تو تم دلہن کو لانے کی تیاری پکڑو۔ وہ ذرا ڈ پٹ کر بولے تو وہ ان کے خلوص پر ایک بار پھر شرمندہ ہو گیا۔ اس نے ان کی طرف ممنون نظروں سے دیکھتے ہوئے سوچا۔ کون کہتا ہے کہ صرف عورت ہی عورت کا دکھ سمجھ سکتی ہے۔ مرد بھی مرد کا دکھ سمجھ لیتا ہے۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں"
Sitaron Ko Chamakne Do | UrduZone,"ذہنی تھکاوٹ کے بعد انسان کس قدر کمزور ہو جاتا ہے اس چیز کا احساس مجھے چند مہینوں سے ہو رہا تھا۔ جب سے ان دو بچوں کو میں نے اپنے گھر کے ٹیوشن سینٹر میں نہ چاہتے ہوئے بھی رکھ لیا تھا اف کس قدر نکمے بچے تھے یہ کوئی مجھ سے پوچھتا یا اس شخص سے جس سے وہ پہلے پڑھ چکے تھے۔ وہ ابھی ایک سال پہلے ہی ہمارے محلے میں شفٹ ہوئے تھے ویسے تو دیکھنے میں ان کے والدین پڑھے لکھے ہی لگتے تھے لیکن بعد میں پتا چلا کہ ( جیسا ہم اکثر سوچتے ہیں ویسا اصل میں ہونا ضروری نہیں) ان کی امی تو موبائل پر اپنوں کے نمبرز ہی پہچاننے میں ماہر تھیں اور والد صاحب ایف اے پاس تھے۔ ٹیوشن والے بچوں کو چھٹی دینے کے بعد میں نے ڈرائنگ روم میں قدم رکھتے ہی امی سے کہہ دیا۔ بس امی جی اب مجھ سے اور ان بچوں کو نہیں پڑھایا جاتا جیسے ہی ان کے فرسٹ ٹرم ختم ہوں گے میں ان کو جواب دے دوں گی دس بچوں کو پڑھانا اور ان دو بچوں کو پڑھانا برابر ہے میری ابھی سے ہی ہمت جواب دے گئی لیکن چونکہ ابھی کچھ عرصہ بعد ہی امتحان شروع ہونے والے ہیں تو میرا ضمیر گوارہ نہیں کرتا کہ امتحان سے کچھ وقت پہلے ہی انہیں ٹیوشن سے ہٹا دوں۔ خود کو ذہنی سکون پہنچانے کے لیے میں نے بات کرتے ہوئے صوفے پر بیٹھی ہوئی امی کی گود میں سر رکھ دیا اور امی نے بغیر کسی تاخیر کے میرے بالوں میں انگلیاں چلانی شروع کر دیں اور کہا۔ ہاں میں دیکھ رہی ہوں جب سے باجی کوثر کے بچے شایان اور آریان تمہارے پاس آرہے ہیں تم بہت زیادہ مصروف ہوگئی ہو انہیں تمہیں دوسرے بچوں سے زیادہ ٹائم دینا پڑ رہا ہے۔ ہوں ۔ میں نے آنکھ بند کئے ہوئے بس اتنا سا جواب دیا کیونکہ آپ جب حد سے زیادہ ذہنی تھکاوٹ کا شکار ہو جاتے ہیں تو آپ سے کوئی بات بھی نہیں کی جاتی۔ امی نے پیار سے میرے بالوں میں انگلیاں چلاتے ہوئے کہا۔ ٹھیک ہے بیٹا جیسی تمہاری مرضی مگر وہ باتیں ہی ایسی کرتی ہیں کہ سامنے والا بندہ انکار ہی نہیں کر سکتا ۔ السلام علیکم ! بھیا نے اندر داخل ہوتے ہوئے بلند آواز میں کہا، میں نے اور امی نے فوراً اپنی گفتگو ترک کر کے بھائی کے سلام کا خوش دلی سے جواب دیا- وعلیکم السلام ! بھیا آپ آج کل بہت مصروف نہیں ہو گئے ؟ جب سے آپ نے بیرون ملک جانے کی ٹھانی ہے آپ کی مصروفیت کچھ زیادہ ہی بڑھ گئی ہے- میں نے بھائی کے آج کل زیادہ دیرباہر پرتنقید کی۔ بس گڑیا تھوڑا سا وقت مجھے اور چاہئے یہ کورس میرے لیے بہت اہمیت رکھتا ہے ۔ بھیا نے کسی سوچ کے تحت جواب دیا۔ ( بھیا ایک اکیڈمی کے توسط سے لندن کسی کورس کی غرض سے جانا چاہتے تھے) لیکن بھیا آپ یہاں پاکستان میں رہ کر بھی تو وہ کورس کر سکتے ہیں آج کل ہمارے ملک میں کسی چیز کی کمی ہے، تعلیم کے لحاظ سے بھی کسی سے کم نہیں، آپ کو کیوں وہ کورس کرنے کے لیے لندن جانا ضروری ہے جب کہ آپ کی اپنی اکیڈمی بھی وہ کورس کروا رہی ہے، مجھے بھائی کے بیرون ملک جانے پر سخت اعتراض تھا جسے میں کسی طورنہیں چھپا پا رہی تھی۔ پا کیز و ٹھیک ہی کہہ رہی ہے تم وہاں دو سال کا کورس کرو گے اور پھر کیا بھروسا اتنا پڑھنے لکھنے اور اپنی صلاحیتیوں کو اجاگر کرنے کے بعد تم دوبارہ واپس اپنے ملک آؤ بھی تو بہت کچھ گنوا کر کیونکہ جو ایک بار گیا وہ واپس کبھی سکھ لے کرنا آیا، کوئی اپنوں سے دوری کا دکھ کوئی اپنے مرے ہوئے کے وقت پر نہ پہنچنے کا دکھ کوئی والدین کی نافرمانی کرنے کا دکھ اور اگر کوئی سوچے تو اپنی بہترین صلاحیتیں جو وہ اپنے ملک میں آزمانے کے بجائے غیر ملک میں آزمائے تو اس کا دکھ جو کہ اسے بعد میں محسوس ہو، ایسا دکھ تم مت پالو اور پھر ویسے بھی اب میرا تم دونوں کے سوا ہے ہی کون اس دنیا میں تمہارے والد صاحب بھی اگر حیات ہوتے تو تمہیں یہ ہی مشورہ دیتے ۔ امی نے اپنی آنکھوں کو دوپٹے کے پلو سے صاف کرتے ہوئے کہا مجھے ابھی تک یقین نہیں آرہا تھا کہ بھیا نے اپنے کورس کو مکمل کرنے کے لیے باہر جانے کو ہی کیوں ترجیح دی جب بھیا کا ایک دوست ملک سے باہر جا رہا تھا تو بھیا اس کے کتنے خلاف تھے اور جاتے ہوئے صرف اتنا ہی کہا تھا- کوئی انسان کتنا ہی تھکا ہوا کیوں نہ ہو اسے سکون اپنے گھر ہی میں ملتا ہے کسی غیر کے گھر نہیں اور پاکستان ہمار اپنا گھر ہے۔ اور آج بھیا خود اپنے گھر کو چھوڑ کر جانے کی بات کر رہے ہیں۔ خیر میں نے بھیا سے اس موضوع پر بحث کرنے سے فی الحال گریز کیا کیونکہ امی بہت رنجیدہ ہورہی تھیں اور انہوں نے بھی امی کی اس کیفیت کو سمجھنے میں ذرا دیر نہیں کی اور موضوع بدل دیا۔ آج تو بہت خوشبو آرہی ہے کیا پکا ہے؟ کیا کسی مہمان کی آمد ہے۔ بھیانے جلدی سے پوچھا۔ بھیا آپ اچھی طرح جانتے ہیں کہ خاص مہمان کی آمد آج نہیں بلکہ کل ہے اور یہ آپ ہم سے زیادہ اچھی طرح جانتے ہیں ۔ میں نے بھیا کی مسکین سی صورت دیکھتے ہوئے کہا۔ شفاء میری بہترین دوست اور اب ہونے والی بھابی تھی، بھائی سے اس کی منگنی کچھ ہی عرصہ پہلے ہوئی تھی یہ منگنی خود بھیا اور ہم سب گھر والوں کی خوشی سے ہوئی تھی ہمارے بابا کو بھی شفاء اپنی ہونے والی بہو کے روپ میں بہت پسند تھی وہ تھی بھی ایسی نازک سی اور نہایت شریف، کل ہی ان کی والدہ نے امی کو فون پر اپنے آنے کی اطلاع دی پتا نہیں کون سا ضروری کام تھا تو امی نے اصرار کر کے شفاء کو بھی ساتھ لانے کے لیے کہا تھا، اس لیے ہمارے ساتھ بھیا کو بھی کل کا بے چینی سے انتظار تھا۔ پہلے تو وہ بلا جھجک ہمارے گھر آجاتی تھی منگنی کے بعد وہ ایسی شرمیلی ثابت ہوگی اس کا مجھے قطعی اندازه نہیں تھا لہذا اب کوئی خاص تقریب یا بارہا اصرار کرنے پر ہی وہ آتی تھی۔ بیٹا آج میں نے آپ دونوں کی پسند کی ڈش پکائی ہے۔ ابھی ہم کھانا لگا ہی رہے تھے کہ دروازے پر دستک ہوئی۔ بھیا نے جا کر دروازہ کھولا تو مجھے شایان آتا ہوا نظر آیا اس کے ہاتھ میں ہاٹ پاٹ اورایک تھیلا تھا۔ آنٹی یہ روٹی پکا دیں آریان کا ہاتھ زخمی ہے ورنہ وہ خود ہی پکا لیتا مجھے پکانی نہیں آتی ۔ اس نے کہا۔ امی کہاں ہیں آپ کی ؟ وہ تو شمع کو ساتھ لے کر آج خالہ کے گھر گئی ہیں- پاپا ابھی تک آئے نہیں ڈیوٹی سے بہت بھوک لگ رہی ہے- امی کہہ گئی تھیں کہ ساتھ والی آنٹی سے کہنا وہ پکا دیں گی ۔ میرے کچھ بھی بولنے سے پہلے ہی امی نے اس کے ہاتھ سے سب کچھ لیا اور اسے دس منٹ بعد آنے کو کہا۔ غصہ تو بہت آیا لیکن اس کا کوئی فائدہ نہیں تھا کیونکہ امی نے میری ایک نہیں سنی تھی۔ بھائی ہم اوپر والے پورشن کو ایک ہوٹل کا نام کیوں نہیں دے دیتے، اس ہوٹل میں کھانا پینا فری ہمدردی اور مشورے مفت کے چلو رہنے کے پیسے ملیں گے۔ میں نے مزاحیہ اور کچھ طنزاً کہا تو بھائی میرا اشارہ سمجھ کر مسکرا دیے۔ بیٹا کسی کی مدد کرو تو خود آپ کا اپنا دل بھی سکون میں رہتا ہے اور اللہ پاک بھی خوش ہوتا ہے اب دیکھو ہم تو خوشی سے اپنا پیٹ بھر لیتے لیکن ہمارے ہمسائے بھوکے رہتے تو ہمیں کتنا گناہ ملتا خود سوچو اور اللہ کا شکر ادا کرو کہ اللہ پاک نے ہمیں اس گناہ سے بچایا اور ہمیں موقع دیا کہ ہم ان کی مدد کر سکیں ۔ تھوڑی ہی دیر بعد میں نے شایان کے ہاتھ میں روٹی کے علاوہ وہ تمام اشیاء بھی دیکھیں جو امی نے گھر پہ پکائی تھیں۔ کھانا کھاتے ہوئے آج پتا نہیں کیوں کھانا اتنا لذیز لگا حالانکہ امی کے ہاتھ میں ذائقہ کا جادو تھا پھر 
بھی آج پہلے سے زیادہ کھانا لذیز لگ رہا تھا اور اس کی وجہ شاید میں سمجھتے ہوئے بھی انجان بن رہی تھی۔ میں اپنے کمرے میں چھاڑ پونچھ میں مصروف تھی جب باہر برآمدہ میں امی کے ساتھ کوثر آنٹی کو بیٹھے ہوئے دیکھا، وہ امی کا شکریہ ادا کر رہی تھیں، میں نے بھی آگے بڑھ کر سلام کیا- سلام کا جواب دینے کے بعد وہ پھر امی سے کل کا ذکر لے کر بیٹھ گئیں کہ کل ان کو اپنی بہن کے گھر ارجنٹ جانا پڑا کیونکہ ان کی بھانجی کی شادی ہونے والی تھی تو اس کے جہیز کے لیے ان کی بہن کو ان کے ساتھ جانا تھا، بچوں کی پڑھائی میں پہلے ہی بہت حرج ہو چکا تھا اس لئے ان کو گھر چھوڑ کر صرف بیٹی کو ساتھ لے کر گئیں۔ اور بیٹا سناؤ بچے اب کیسے ہیں پڑھائی میں؟ آنٹی کے پوچھنے کی دیر تھی اور میں نے اگلا پچھلا سارا کہہ سنایا۔ دیکھیں آنٹی یہاں تو وہ دو یا تین گھنٹے رہتے ہیں، اس دوران میں ان کو کتنا یاد کرواؤں گئی ان کو رات میں بھی ایک گھنٹہ ضرور بٹھایا کریں پڑھائی کے لیے جو کام بھی میں یہاں یاد کرواؤں وہ اسکول جانے سے پہلے ریوائس بھی نہیں کرتے ایسا وہ خود بتا رہے تھے ایک تو اپنی عمر سے ماشاء اللہ بہت بڑے لگتے ہیں دوسرا آپ نے ان کو کہیں پانچ سال قرآن پاک حفظ کرنے کے لیے بھیجا اور ان سے بالکل لا پرواہ ہوگئیں کہ وہاں وہ کچھ پڑھ بھی رہے ہیں کہ نہیں اس کا نتیجہ آپ کے سامنے ہے کہ نہ وہ قرآن پاک حفظ کر سکے اور نہ دوسری پڑھائی پانچ سال بھی بچوں کے ضائع گئے ۔ اب اپنے قد اور عمر کی وجہ سے کوئی اسکول والے انہیں پرائمری سیکشن میں بھی نہیں لے رہے تھے اور اپنی ذہانت کی وجہ سے کوئی انہیں سیکنڈری میں بھی لینے کو تیار نہیں تھا ہر بار ٹیسٹ میں فیل ہو کر آ رہے تھے اللہ اللہ کر کے ایک اسکول کم اور پیسہ کمانے کا ذریعہ زیادہ میں ایڈمیشن ہو تو گیا اور وہ بھی کلاسز جمپ کروا کے ڈائریکٹ نائن میں، اوپر سے اسکول والوں نے اسکول کے ہی ٹیسٹ میں پاس ہونے کا کہا، نہیں تو ان کا داخلہ آگے بورڈ میں نہیں بھیجا جائے گا جو بچے ریڈنگ صحیح طور نہیں کر پارہے تھے اور ان کی لکھائی ایسی تھی جیسے زمینی کیڑے ایک دم ہے آسمان پر ادھر ادھر بکھر گئے ہوں، ایسے میں، میں انہیں بورڈ کے امتحان کے لیے اتنے ٹف نوٹس کی تیاری کیسے کرواتی اور گھر والوں کا یہ حال تھا کہ بچوں کو ان کی ذمہ داری پر چھوڑ کر کبھی کہیں چلے جاتے اور بھی کہیں۔ دیکھیں آنٹی ان کے مستقبل کا سوال ہے آپ اسکول جانے سے پہلے ان سے سارے گھر کا کام کرواتی ہیں تو وہ اسکول جاتے ہوئے بھی کچھ یاد نہیں کر پاتے، اسکول سے آنے کے بعد بھی انہیں ٹائم نہیں ملتا، بچوں کو تھوڑا ریلیکس ہونے کا جو ٹائم ملنا چاہیے یا کچھ ایکسٹرا پڑھائی کے لیے تا کہ وہ اپنا پچھلا ریکارڈ ٹھیک کر سکیں تو اس ٹائم میں آپ انہیں گھر کے کاموں میں الجھا دیتی ہیں ابھی کل ہی کی بات ہے ایک سوال شایان کا رہ گیا تھا ٹا ئم بہت زیادہ ہو گیا اور کچھ اس میں مجھے یاد کرنے کی انرجی بھی نظر نہیں آرہی تھی تو میں نے کہا کہ رات سونے سے پہلے یاد کر لینا، وہ خود بھی یہی ہی چاہ رہا تھا آج اسکول میں صرف اسی سوال کی وجہ سے اسے مار پڑی اور میری اتنی محنت بھی ضائع گئی جو دوسرا سب یاد کروایا تھا، میرے پوچھنے پر اس نے بتایا کہ رات یونیفارم دھونے اور گھر کے دوسرے کاموں میں مصروف تھا یاد کرنے کا ٹائم ہی نہیں ملا تو ایسا کب تک چلے گا تھوڑا سا آنٹی آپ کو بھی کمپرومائز کرنا پڑے گا۔ میں براہ راست یہ تو نہیں کہہ سکتی کہ رشتہ داروں میں گھومنا پھرنا بند کریں اور بچوں اور گھر پر دھیان دیں تو بچے بھی پڑھائی پر دھیان دے سکیں ۔ تھوڑا آپ کو بھی بچوں کو ٹائم دینا ہوگا تو ہی یہ پاس ہو سکیں گے ورنہ بہت مشکل ہے۔ میں نے دوٹوک انداز میں بات کی۔ بیٹا اب میرے بچوں کا مستقبل آپ کے ہاتھ میں ہے- میں تو پڑھی لکھی ہوں نہیں، میں تو کہتی ہوں اب مجھے کیا پتا کیا پڑھتے ہیں ۔ آنٹی نے فورا کہا، لیکن مجھے اس میں کوئی سچائی نظر نہیں آئی۔ خیر میں نے جلدی باتوں کوختم کیا کیونکہ آج مہمانوں نے آنا تھا اور ابھی بہت سے کام باقی تھے- شفاء اور آنٹی کو آئے ہوئے بھی کافی دیر ہو چکی تھی، لیکن بھائی جانے کس کام میں مصروف تھے کہ صبح کے گئے ہوئے ابھی تک واپس نہیں لوٹے تھے اور شفاء جی کا یہ حال تھا کہ نگاہیں تھیں کہ دروازے سے ہی نہیں ہٹ رہی تھیں وہ جتنا بھی چھپانا چاہتی لیکن ایک اچھی اور مخلص دوست سے نہیں چھپا سکتی تھی۔ امی اور انٹی نماز پڑھنے اندر چلی گئیں۔ ہم دونوں کھانا کھانے کے بعد ڈرائنگ روم میں باتوں میں مصروف ہوگئیں کیونکہ یہ موقع تو قسمت سے ہی ملتا تھا پھر باتوں باتوں میں شفاء نے ایک دم سے میرا ہاتھ پکڑا ہے اور بہت مسکین سی صورت بنا کر کہا۔ پاکیزہ ایک بات پوچھوں سچ سچ بتاؤ گی۔ میں نے ایک دم اس کی بدلتی ہوئی کیفیت کو دیکھ کر چونک کر کہا- ہاں یار پوچھو کیا بات ہے جو ایک دم تم اتنی سنجیدہ ہوگئی ہو۔ وہ بات یہ ہے کہ ہماری منگنی صرف آپ لوگوں کی مرضی سے ہوئی ہے یا اس میں تمہارے بھائی کی بھی مرضی شامل ہے؟ پلیز مجھے سچ بتانا۔ اس نے ہچکچاتے ہوئے پوچھا اور میں جو اس کے اس طرح کے سوال پر حیران تھی اور جواب دینے ہی والی تھی۔ میڈم اس میں ہماری سو فیصد مرضی شامل تھی، جب ہی تو ہم نے پاکیزہ اور امی کو آپ کے گھر بھیجا تھا۔ بھائی آتے ہوئے ہماری بات سن چکے تھے۔ اس لیے پوری سچائی سے جواب دیتے ہوئے صوفے پر براجمان ہو گئے اور شوخ نظروں سے شفاء کو دیکھنے لگے۔ شفاء چائے بنانے کی غرض سے اور بھائی کی نگاہوں سے گھبرا کر کچن میں چلی گئی۔ بھیا جب آپ کو پتا تھا کہ آج آنٹی نے آنا ہے تو آپ ٹائم سے گھر آجاتے۔ میں نے بھی شفاء کی ناراضی کو محسوس کرتے ہوئے کہا۔ اچھا جی بڑی آئیں اپنی شفاء جی کی سائیڈ لینے والی بھیا نے پیار سے ایک ہلکی سی چپت میرے سر پر رسید کی اور کچن کی طرف بڑھ گئے کہ ان کی میڈم جی ابھی تک ان سے ناراض تھیں۔ میڈم یہ اچانک آپ کو کیسے یاد آ گیا کہ منگنی میں میری مرضی شامل ہے یا نہیں؟ جب وہ اندر داخل ہوئے تو انہوں نے شفاء کی بات سن لی تھی اور اب کچن میں اس سے وضاحت طلب کر رہے تھے اس نے بنا بھائی کی طرف دیکھے کہا۔ اس لیے کہ ہم یہ دوسری بار آپ کے گھر آئے ہیں لیکن آپ کے پاس تو ٹائم ہی نہیں کہ آپ بیٹھ کر بات ہی کر سکیں یا پھر اس نے بات ادھوری چھوڑ دی۔ کیا پھر؟ وہ کچھ کہے بغیر چائے کپوں میں ڈالنے لگئی۔ بات کچھ زیادہ ہی ناراضی کی لگ رہی تھی ۔ بھائی نے آگے ہوتے ہوئے کہا۔ اوه …. اس وجہ سے آپ کے دل میں یہ وہم آیا اوکے اب ہم کان پکڑ کر سوری کرتے ہیں۔ بھائی نے ماحول کو تھوڑا خوشگوار کرنے کے لیے کہا۔ اس نے نے چائے کا کپ بھائی کی طرف بڑھاتے ہوئے کہا۔ اب ہم امی کے ساتھ آپ کے گھر ہی نہیں آئیں گے۔ اوکے اب آپ امی کے ساتھ نہیں بلکہ بینڈ باجے اور بارات کے ساتھ ہمارے گھر آنا چاہتی ہیں ۔ بھائی نے بھی مزے سے کہا۔ اس نے پہلے نگاہ اٹھا کر بھائی کو غصہ سے دیکھا اور پھر پاکیزہ کو آواز دی۔ پاکیزہ کے آتے ہی اس نے کہا۔ پاکیزہ جو خود ہی اس گھر کو چھوڑ کر جانے کی بات کر رہے ہیں وہ بھلا اس گھر میں مجھے کیوں لائیں گے؟ وہ ناراضی سے کہتی باہر چلی گئی اور بھائی کچھ کھو سے گئے ایک سیکنڈ میں ان کو اس کی اصل ناراضی کی وجہ بھی سمجھ میں آ گئی تھی۔ ثمر بیٹا آپ شعر کی تشریح ذرا دھیان سے کرو جو لکھا ہے اس کو معنی کے ساتھ تھوڑا وضاحت سے بیان کرو میں نے تھوڑا تھکے ہوئے لہجہ میں کہا کیونکہ شفاء اور آنٹی کے جانے کے بعد بچوں کو پڑھانے کا بالکل بھی موڈ نہیں تھا، لیکن امتحان سر پہ ہونے کی وجہ سے موڈ تبدیل کرنا پڑا، شایان اور آیان کو بھی ڈیٹ شیٹ مل چکی تھی، ان کے سلیبس میں تھوڑا بہت ہی باقی رہ گیا تھا۔ آج میں نے انہیں پچھلا دہرانے کو کہا کہ پچھلا سارا ان سے ٹیسٹ لیتی ہوں لیکن یہ دیکھ کر میرا دماغ بالکل ماؤف ہو گیا کہ پچھلا ان کو ایسے تھا کہ میں اپنی طرف سے “ے” کے لفظ پہ پہنچنے والی تھی اور وہ بچے بتاو ابھی الف لفظ سے بھی نا آشنا لگ رہے تھے۔ میرا غصہ سے برا حال تھا حالانکہ یہ پہلی بار ایسا ہوا ا تھا کہ بچوں کو پڑھاتے ہوئے مجھے اتنا زیادہ غصہ آیا ہو ورنہ میں بہت نرم انداز میں بچوں کو پڑھاتی تھی۔ خیر میں نے پہلی بار بچوں کو بیگ اٹھا کر گھر جانے کے لیے وہ کہا اور وہ بھی انتہائی زچ ہو کر، مجھے اپنے پڑھانے پر اتنا تو یقین تھا کہ ان جیسے بچوں کے پاسنگ مارکس تو آہی جاتے ہیں باقی اور بچے جتنے بھی میرے ٹیوشن میں تھے سب پوزیشن ہولڈر تھے باقی میں بھی پرسنٹیج بہت اچھی بنتی تھی مجھے اپنے اوپر احساس ذمہ داری اور پورا اعتماد تھا کہ جو علم میں نے سیکھا اسے دوسروں تک ضرور پہنچانا ہے۔ حصول تعلیم کے لیے استاد اور طلبہ دونوں کا مرکزی کردار ہوتا ہے۔ میں اپنا وقت پڑھانے کے لیے سو فیصد دوں اور آگے سے مجھے بیس فیصد بھی رزلٹ نہ ملے تو دکھ ہوتا ہے کہ یہ دونوں بچے کیوں اپنا مستقبل برباد کرنے پر تلے ہوئے ہیں میں نے ان کی سوری کو بھی قبول نہیں کیا اور انہیں جانے کو کہا انہوں نے گھر جا کر کیا کہا اور کیا نہیں اس بارے میں، میں نہیں جانتی تھی لیکن اگلے دن آنٹی کوثر بچوں کو پھر میرے پاس چھوڑ گئی تھیں۔ رات میں جب اپنا پسندیدہ کام کر رہی تھی یعنی چار پانچ کتابوں کو اکٹھا کر کے کسی ایک موضوع پر”نوٹ” بنانے کا تو امی کمرے میں آئیں۔ امی آپ اس ٹائم سوئی نہیں ابھی تک؟ میں نے اپنے پسندیدہ مشغلے کو فی الحال ترک کیا اور امی کے لیے بیٹھنے کی جگہ بنائی۔ بیٹا اس دن آپا آئی تھیں وہ ایک رشتہ تمہارے لئے بتا رہی تھیں ۔ امی شفاء کی امی کو آپا کہا کرتی تھیں- میں نے تمہیں اس لیے یہ بات اب تک نہیں بتائی تھی کہ پہلے ہم خود جاننا چاہتے تھے کہ وہ کیسے لوگ ہیں، فیصل نے بھی مجھے منع کیا تھا تمہیں بتانے سے ، اب فیصل نے معلومات حاصل کرلی ہیں، معلوم ہوا ہے کہ شریف اور نیک لڑکا ہے ان شاء اللہ تم بہت خوش رہوگی اس اتوار کو وہ لوگ آرہے ہیں، تم خود بھی سمجھ دار ہو بیٹا مجھے اپنا فیصلہ بتا دینا- امی مجھے ابھی شادی نہیں کرنی مجھے آگے پڑھنا ہے ۔ میں بہت کچھ اور بھی کہنا چاہ رہی تھی لیکن امی نے یہ بات کہہ کر بات ہی ختم کر دی۔ بیٹا تو ہم کون سا ابھی شادی کر رہے ہیں اور ویسے بھی اچھے رشتے بہت کم ملتے ہیں بات پکی کر دیں گے۔ شادی پڑھائی کے بعد ہی کریں گے فیصل بھی یہی چاہتا ہے لیکن تمہاری مرضی کے بغیر ہم کچھ نہیں کریں گے۔ بے فکر رہو اور اتوار کے بعد کوئی فیصلہ کرنا- امی یہ کہ کر چلی گئیں اور میں امی اور بھیا کو چھوڑ کر جانے کا سوچ کر ہی پریشان ہوگئی تھی جیسے شادی کل ہی ہورہی ہے۔ ایسی ہی تھی میں چھوٹی چھوٹی باتوں پر پریشان ہونے والی ۔ اگلے ہی دن میں شفاء کے کان کھانے لگی مجھے کچھ نہیں سننا تم نے اتوار کو میرے پاس آنا ہے ہم نند بھاوج بعد میں پہلے اچھے دوست ہیں، اسی لیے ہر چھوٹی بڑی بات میں ایک دوسرے سے مشورہ لیتے ہیں اور وہ بے چاری انکار کیا کرتی اس نے اتوار کی ساری زمہ داری اپنے سر لیتے ہوئے حامی بھر لی تھی۔ بچوں کے ایگزامز شروع ہو چکے تھے اس لیے اتوار والے دن بھی صبح پڑھنے کے لیے بچوں کو بلوا لیا تھا کیونکہ شام کو ان لوگوں نے آنا تھا، شفاء نے بھی جلد ہی آنے کا کہا تھا۔ جب بچوں کو پوری تسلی سے پڑھا کر فارغ ہو کر کمرے سے باہر آئی تو سارے گھر کا نقشہ ہی بدلا ہوا تھا اور کچن سے مہکتی ہوئی خوشبو نے مجھے اپنی طرف کھینچ لیا امی اور شفاء کچن میں محو گفتگو تھیں اور ساتھ ساتھ کام بھی کر رہی تھیں۔ میرے اندر داخل ہونے پر دونوں نے مسکراتے ہوئے مجھے دیکھا۔ شفاء کی بچی تم کب آئیں؟ میں نے حیرانی سے پوچھا۔ میں اس وقت آئی جب آپ بچوں کو پڑھانے میں مصروف تھیں- یار سچ میں تم تو ایک ایک بچے کی نفسیات کو سمجھ کر اسے ایسے سمجھاتی ہو کہ تمہیں اور کوئی دکھائی ہی نہیں دیتا، پڑھانے کے وقت اتنا دماغ کھپاتی ہو حد ہے، اپنا بھی دھیان رکھو بس تھوڑا بہت سمجھاؤ اور فارغ کیا کرو گھر پہ یاد کریں۔ شفاء کو دیکھ کر مطمئن ہوگئی تھی۔ شفاء تمہیں کیا پتا آج کل کچھ اسکولوں کا یہ حال ہے کہ بس بات سوال جواب تک ہی رہ گئی ہے بس اور سوالوں کے جواب پر نشان لگا دینا اور کبھی تو وہ بھی گھر کے لیے دے دیتے ہیں کچھ سمجھ میں نہیں آرہا ہمارے ملک کی آئندہ آنے والی نسلوں کا کیا ہوگا جب تک انہیں شعور نہیں ہوگا ان میں اچھے برے کو سمجھنے کی پہچان نہیں ہوگی۔ امی ہلکی سی مسکراہٹ لیے مجھے دیکھنے لگیں، میں نے اور شفاء نے چونک کر امی کی طرف دیکھا تو امی کہنے لگیں۔ آج مجھے ایسا لگ رہا ہے جیسے تم نہیں یہ الفاظ تمہارے بابا جان کہہ رہے ہوں وہ بھی ایسی ہی باتیں کرتے تھے اور ایسے ہی بچوں کے لیے پریشان ہو جاتے تھے ۔ میں مسکراتے ہوئے امی سے لپٹ گئی۔ شام میں اپیا کے ساتھ ان کی امی اور بھائی بھی تشریف لائے شفاء نے بہت بار کہا کہ بہانے سے ہی دیکھ لوں کہ شاہ ویز کیسے ہیں لیکن مجھے اپنی پسند سے زیادہ امی اور بھائی کی پسند کو ترجیح دینی تھی بے شک زندگی میں نے گزارنا تھی لیکن مجھے اپنی فیملی پر پورا بھروسہ تھا ۔ جب چائے لے جانے کی باری آئی تو امی نے کچن میں آ کر کہا۔ بیٹا آپ بھی آ جاؤ ۔ میں نے ایک دم سر اٹھا کرامی سے کہنا چاہا کہ میں نہیں آؤں گی۔ امی میری بات سنے بغیر ہی سمجھ گئیں اور آگے بڑھ کر کہنے لگیں بیٹا گھبراؤ نہیں، فیصل شاویز کو لے کر باہر کسی کام سے گیا ہے اس لیے آپ آجاؤ ان کی فیملی سے مل لو ۔ یہ کہہ کر امی چلی گئیں اور میں کیسے ان کے پسند کیے ہوئے رشتے پر انکار کرسکتی تھی کہ جو بنا کہے میرے دل کی بات جان لیتی تھیں، میری پسند نا پسند سب سے واقف تھیں، میں چائے کی ٹرے لے کر مہمانوں کے پاس آگئی ۔ اپیا کی فیملی بھی اپیا ہی کی طرح بہت اچھے طریقے سے ملی ان کی امی کا تو بس نہیں چل رہا تھا کہ مجھے اٹھا کر ابھی اپنے ساتھ لے جائیں انہیں میں بہت پسند آئی تھی وہ اگلے اتوار کو دعوت کا کہہ کر چلے گئے۔ میں شاہ ویز کے سامنے نہیں گئی نہ ہی ان کی تصویر دیکھی ہاں البتہ امی نے میری تصویر انہیں دے دی تھی کہ شاہویز کو دیکھا دیں۔ بھیا کو بھی یہ رشتہ دل سے پسند آیا تھا۔ شاہویز بہت اچھی طبیعت کا مالک تھا۔ ان کے جانے کے بعد بھیا اور امی نے اوکے کا سگنل دے دیا تھا۔ بھیا نے امی سے میری ” ہاں” کے بارے میں پوچھا۔ امی نے بھائی کو بھی بتا دیا کہ اس نے ہماری پسند کوترجیح دی ہے لیکن اس کا یہ کہنا بھی ہے کہ کوئی بھی رشتہ منسلک ہونے سے پہلے وہ شاہ ویز کو دیکھے گی نہیں، اور بھیا یہ بات سن کر مسکرا دیے۔ پاگل ہے آج کل کے دور میں بھی ایسی کیا سوچ خیر میں شاویز کو سمجھا دوں گا ۔ اگلے اتوار امی اور بھائی گئے ساتھ میں شفاء کی فیملی بھی مدعو تھی شفاء کے بابا بھی مجھے بالکل اپنے بابا کی ہی طرح لگتے تھے انہوں نے بھی لڑکے اور فیملی کی طرف داری کی تھی اس طرح سے رشتہ پکا ہو گیا۔ ان کی فیملی والے منگنی دھوم دھام سے کرنا چاہ رہے تھے اور میں اتنا ہی پریشان ہو رہی تھی پتا نہیں کیوں یا شاید اس بات پر کہ موصوف کا جس طرح میں نے شفاء سے سنا تھا کہ اچھے خاصے ڈیسنٹ اور بات کو سمجھ داری سے کرنے والے بندے ہیں وہ بغیر مجھے دیکھے بناء جانے ہاں کیسے کر گئے تھے۔ منگنی کی رسم بھی دھوم دھام سے ادا کی گئی۔ لائٹ پرپل کلر کی نیٹ کی فراک اور اس کے ساتھ مکمل میچنگ کی ہر چیز، لڑکے والوں نے کسی چیز کی کمی نہیں چھوڑی تھی اور امی نے بھی شاہویز اور اس کی فیملی کے لیے کافی کچھ خریداری کی تھی، انگھوٹی پہ انتہائی خوب صورت پھول بنا ہوا تھا۔ جس کی پتیاں آپس میں اس طرح جڑی ہوئی تھیں جیسے اگر ایک بھی ٹوٹی تو اس میں خوب صورتی دکھائی نہیں رہتی۔ منگنی اور بچوں کے امتحانات سے فارغ ہو کر میں ایک دم ہلکی پھلکی ہو گئی تھی ۔ تمام بچوں کے رزلٹ سوائے ان دو بچوں کے بہت اچھے آئے ان دو نالائقوں میں آریان نے تو پھر بھی پاسنگ مارکس لے لیے تھے پر شایان ایک پیپر میں فیل ہو گیا تھا جس کا اس کے ساتھ ساتھ مجھے بھی بہت دکھ تھا۔ فائنل ٹرم کی تیاری شروع ہو گئی تھی، اسکول والوں نے ان دونوں کا نام آگے بورڈ میں درج کرا دیا تھا فائنل امتحان بھی خیریت سے گزر گئے۔ شایان اور آریان نے لاپروائی کے علاوہ کچھ کر کے نہیں دکھایا پھر بھی اللہ کا شکر تھا کہ ان کی محنت مانوں یا اپنی کہ آریان کے سارے پیپرز بورڈ میں بھی کلیئر ہو گئے تھے البته شایان کا ایک پیپر رہ گیا تھا، مجھے تو اتنی بھی امید نظرنہیں آرہی تھی ادھر بھیا کے بھی ملک سے باہر جانے کے دن قریب آتے جارہے تھے میں نے بھی کچھ وقت کے لیے ٹیوشن چھوڑ دی کیونکہ طبیعت بہت خراب رہنے لگی تھی اور امی بھی مجھے بجھی ہوئی دکھائی دے رہی تھیں۔ ایک دو مہینے کے بعد میں نے پھر سے ٹیوشن شروع کرنے کا کہا تھا۔ جب تک میں خود تھوڑا آرام کرنا چاہ رہی تھی اور امی کو بھی آرام دینا چاہ رہی تھی- اپیا کا فون آیا تھا اپنے بیٹے کی سالگرہ پر دعوت دی تھی امی تو بیماری کی وجہ سے جا نہیں رہی تھیں، فیصل بھیا نے مجھے شفاء کے گھر تک ڈراپ کرنے کی ذمہ داری لی تھی اور وہاں سے مجھے شفاء کے ساتھ اپیا کے گھر جانا تھا میرے لاکھ بہانے بنانے پر بھی اس بار امی نے میری نہیں سنی اور مجبوراً مجھے جانا پڑا۔ لائٹ بلیو کلر کی شارٹ فراک اور تنگ ٹراؤزر کے ساتھ آج مجھے اپنا آپ خود بھی کچھ مختلف لگ رہا تھا یا شاید کافی عرصہ بعد آج مجھے اپنے لیے تھوڑا وقت نکالنا پڑا تھا- پارٹی اپیا کے لان میں بی ارینج کی گئی تھی ۔ وہاں کا تو نقشہ ہی بدلا ہوا تھا بہت نفیس طریقے سے لائٹنگ کی آ گئی تھی کچھ ماحول کا اثر تھا اور کچھ پہلی بار اپنے سسرال آنے کا اثر کہ میں گھبراہٹ کا شکار ہورہی تھی پر صد شکر – کہ جس کا مجھے ڈر تھا وہ نہیں ہوا۔ وہ صاحب جی اس پارٹی میں نہیں آئے تھے یا آئے بھی ہوں تو مجھے اس کا علم نہیں تھا کیونکہ میں ابھی تک ان کی شکل وصورت سے ناواقف تھی۔ سفیان نے ایک ہی ضد لگائی ہوئی تھی، جب تک شاہویز ماموں نہیں آئیں گئے میں کیک نہیں کاٹوں گا لوگ کبھی اس کو اور بھی کیک کو دیکھ کر خاموش ہو جاتے تھے اور میرا تو یہ سن کر ہی حال برا ہور ہا تھا۔ شاہویز کے بغیر کیک نہیں کٹے گا، مطلب وہی ہونے والا تھا جس کا مجھے ڈر تھا۔ سفیان نے زور سے چلاتے ہوئے کہا- اگر شاہ ویز ماموں نہیں آئے تو میں کیک نہیں کاٹوں گا۔ اچانک سامنے سے ایک مردانہ آواز ابھری- ماموں کی جان ہمارے آتے ہی یہاں سے کوئی بھاگ جاتا اس لیے ہم نہیں آرہے تھے۔ سیدھا اور صاف مجھے سنایا جا رہا تھا۔ ماموں اور بھانجے نے مل کر کیک کاٹا- کاٹا سب کی ہیپی برتھ ڈے کی آواز گونجی اور میں سب سے پیچھے کی طرف ہونے لگئی میں نے اب تک نظر اٹھا کر انہیں دیکھنے کی بھی کوشش نہیں کی تھی۔ ایک دم شفاء نے میرا ہاتھ پکڑا اور آگے کی طرف کھینچتی چلی آئی اور میں گھبراہٹ میں بس اس کے ساتھ آگے آکر بیٹھ بھی گئی- وہ مجھے سفیان اور شاہ ویز جہاں اب وہ سب سے الگ تحفے کی بات کر رہے تھے وہاں لے گی۔ سفیان بیٹا یہ لوآپ کا گفٹ شفاء نے سفیان کو گفٹ تھماتے ہوئے کیا اور پھر میری طرف دیکھ کر کہنے گی ۔ تمہارا لایا ہوا گفٹ کہاں ہے؟ ارے وہ تو اوپر ہی رہ گیا میں ابھی لے کر آئی ۔ یہ کہہ کر میں یہ جا اور وہ جا۔ سفیان کے ساتھ کھڑ ا بندہ ہی شاہویز تھا یہ تو مجھے معلوم ہو چکا تھا میں جو ابھی تک اس اچانک ہونے والی صورت حال سے بوکھلائی ہوئی تھی اپیا کے پکارنے پر ایک سراٹھا کر دیکھنے لگی۔ پاکیزہ یہ میرے بھائی شاہویز ہے اور بھائی آپ تو پہچان گئے ہوں گے۔ ویسے اپیا میں اتنا بھی ڈرونا نہیں ہوں جتنا کہ کچھ لوگ مجھے سمجھتے ہیں۔ انہوں نے سیدھا میرے نہ دیکھنے پر چوٹ کی اور میں ایک دم سر اٹھا کر انہیں دیکھنے لگی اور سامنے کھڑے بندے کو دیکھ کر لمحے بھر کے لیے تو میں خود بھی دنگ رہ گئی تھی۔ یہ میرا ہونے والا زندگی کا ساتھی ہے، واقعی جتنا سنا تھا اس سے کہیں زیاده ڈیشنگ پرسنالٹی تھی وہ ہلکی سی مسکراہٹ لیے مجھے دیکھ رہے تھے۔ اپیا کو کسی نے آواز دی وہ ابھی آئی کہہ کر وہاں سے چلی گئیں تو مجھے ہوش آیا اور اپنے آپ کو سنبھالتی ہوئی انہیں سلام کیا۔ دیکھا میں نے کہا تھا ناں کہ میں اتنا بھی ڈرونا نہیں جتنا کہ آپ سوچتی تھیں۔ شاہ ویز نے پرشوق نگاہوں سے مجھے دیکھتے ہوئے کہا اور میں جو اپنے اپ کو مضبوط کرنے کی پوری کوشش کر رہی تھی ان کی اس بات پر ایک دم سے پھر گھبرائی کہ میرے اس طرح دیکھنے پر انہوں نے میرے دل کی بات کیسے جان لی- میرے اس طرح پریشان ہو جانے پر اور ان کی بات کا کوئی جواب نہ دینے پر انہوں نے ایک دم سنجیدہ ہوتے ہوئے کہا۔ پاکیزه جی ایک بات پوچھوں؟ اور میں جو یہاں وہاں دیکھنے میں مصروف تھی ان کی سرگوشی کے انداز میں چونک کر انہیں دیکھنے لگی۔ پاکیزہ جی آپ پلیز مائنڈ نہ کیجئے گا کیا آپ کسی اور کو پسند کرتی ہیں؟ انتہائی دوستانہ لہجے میں پوچھا گیا اور اس سوال نے میرے چودہ طبق روشن کردیے اور میں ہونقوں کی طرح انہیں دیکھنے لگی کہ سوچا بھی نہیں تھا کہ ایسا سوال سننے کو ملے گا۔ میں نے کوئی جواب نہیں دیا اور خود کو سنبھالتی ہوئی اوپر کمرے میں آگئی جہاں شفاء اور دیگر لوگ موجود تھے اور یہ بھی سمجھ میں آگیا کہ انہوں نے جان بوجھ کر مجھے اور شاہ ویز کو بات کرنے کے لے چھوڑا تھا۔ آج صبح سے ہی گھر مہمانوں سے بھرا ہوا تھا، آج فیصل بھیا دو سال کے لیے کورس کرنے لندن جا رہے تھے میرے سسرالی، شفاء کی فیملی اور محلے والے بھی ملنے کے لیے آرہے تھے بھائی نے شام کو جانا تھا شفاء اور ہم سب بھیا کے جانے سے غمگین تھے اور وہ تو بھیا سے کافی ناراض بھی تھی۔ بھائی کو ایئر پورٹ چھوڑنے کی ذمہ داری شاہ ویز نے لے لی تھی ۔ بھیا کی اور شاہویز کی اتنی اچھی دوستی دیکھ کر میں حیران رہ گئی اور کھانے کے دوران بھی بھیا مجھے کچن میں لینے کے لیے آئے۔ اور مجھ سے کہا کہ آؤ اور آج تم بھی سب کے ساتھ کھانا کھاؤ مجھے شاہ ویز پہ عمل اعتماد ہے۔ میں حیرانی اور کچھ پریشانی کے عالم میں بھیا کے ساتھ ڈائننگ ہال میں آئیں، جہاں پہلے ہی سے سب موجود تھے میرے اندر آنے پر سب کے ساتھ شاہویز نے بھی لمحہ بھر کے لیے سر اٹھا کر دیکھا اور بالکل انجان بن کر کھانا کھانے میں مصروف ہو گیا، آج کھانا بھیا کے کسی دوست کی طرف سے آیا تھا اس لیے ہمیں زیادہ محنت نہیں کرنا پڑی تھی۔ کھانا کھاتے ہی وہ کسی کام سے چلا گیا کیونکہ شام کو جلد آنا تھا بھیا کو ڈراپ کرنے کے لیے۔ چائے بنانے کے دوران شفاء نے مجھ سے کہا کہ وہ ایئرپورٹ تک بھائی کو چھوڑ نے ساتھ جانا چاہتی ہے کیونکہ بھیا نے پہلے ہی سے سب کو کہہ دیا تھا کہ مجھے ایئر پورٹ تک میرے کچھ دوستوں نے اور شاہ ویز نے چھوڑنا ہے اسی لیے کسی نے ان کے ساتھ نہیں جانا حالانکہ بات کچھ اور بھی تھی، بھیا کے جانے کی وجہ سے سب افسردہ تھے اور بھیا کمزور نہیں پڑنا چاہ رہے اور تھے اس لیے بھی انہوں نے منع کر دیا تھا اور اب شفاء کی یہ بات سن کر میں خود بھی پریشان ہو گئی کہ یہ کیسے ممکن ہوگا۔ پلیز پاکیزہ تم کہو فیصل سے کہ تمہیں بھی جانا ہے مجھے معلوم ہے وہ تمہاری بات بھی نہیں ٹالے گا – شفاء نے التجائیہ لہجے میں کہا اور میں جو اس کی اتنی مسکین سی شکل دیکھ کر حامی بھرنے ہی والی تھی کہ اچانک کچھ یاد آنے پر بولی۔ لیکن شفاء ہم واپس کس کے ساتھ آئیں گے اور ائیر پورٹ پر تو شاہ ویز بھی جا رہا ہے۔ پلیز پاکیزہ میری خاطر پلیز دو سال کی بات ہے دو دن کی نہیں میں ان لمحوں کو اپنی آنکھوں میں قید کرنا چاہتی ہوں ۔ شفاء کے اس طرح کہنے پر مجھے احساس ہوا کہ میرے اور امی کے علاوہ بھی کوئی ہے جو بھائی کے جانے پہ دل ہی دل میں رورہا ہے- میرے اس طرح دیکھنے پر شفاء نے منہ موڑ لیا لیکن میں نے اس کی آنکھوں میں آنسو صاف دیکھ لیے تھے اور آخر کار میں نے بھیا کو راضی کر ہی لیا تھا اور واپسی پر ہم نے شاہ ویز کے ساتھ آنا تھا۔ بھیا اپنے آپ کو مضبوط کرتے ہوئے سب سے مل کر گاڑی میں بیٹھ گئے تھے ہمارے بیٹھتے ہی شاہ ویز نے چونک کر دیکھا اور بھیا نے اس کو جانے کیا سمجھایا وہ صرف سر ہلا کر مطمئن ہو گیا تھا۔ ایئر پورٹ پر بھیا کے دوست پہلے ہی سے موجود تھے وہ بھیا سے مل کرچلے گئے کیونکہ ان کے ہوتے ہوئے ہم بھیا کے ساتھ بات چیت نہیں کر سکتے تھے جانے سے کچھ وقت پہلے بھیا شفاء کے پاس آئے اور کہا۔ مجھے معلوم ہے تم بہت بہادر ہوا اپنے ساتھ ساتھ میری گڑیا اور امی جی کا بھی خیال رکھنا مجھے تم سے بہت امیدیں ہیں۔ میں جو پانی پینے فلٹر کی طرف آئی تھی دور ہی سے بھیا اور شفاء کو آپس میں باتیں کرتے دیکھ کر خوش ہوئی شفاء کے بدلتے رنگ میری سمجھ سے بھر تھے- کبھی وہ بھیگی آنکھیں اٹھا کر بھیا کو دیکھتی تو کبھی ہلکی سے مسکراہٹ لیے سر جھکا دیتی اور میں جو دور سے اس کے بدلتے چہرے کے رنگ کو دیکھ کر مسکراہٹ لیے ان کی جانب بڑھ رہی تھی کہ اچانک میرا ہاتھ کسی نے زور سے پکڑا اور کھینچتے ہوئے ستون کی اوٹ میں آ گیا۔ جہاں سے بھیا اور شفاء نظر نہیں آ رہے تھے۔ میں جو اس اچانک افتاد پر گھبرائی ہوئی تھی ایک دم سراٹھایا تو شاہ ویز کو غصہ میں بھرا دیکھا۔ مانا کہ آپ کے کوئی جذبات نہیں لیکن دوسرے لوگوں کے جذبات ہیں، دونوں آپس میں چند منٹ اکیلے میں بات کر رہے ہیں آپ کیوں کباب میں ہڈی بننے چلی ہیں، کرلینے دیں انہیں سکون سے بات، شاہ ویز نے یہ کہتے ہوئے میرا ہاتھ چھوڑا اور انجان بن کر رخ پھیر لیا۔ میں بے وقوفوں کی طرح ان کی پیٹھ کو گھور نے لگی- اناؤنسمنٹ ہونے پہ بھائی نے مجھے گلے لگایا تو خود پراختیار نہیں رہا اور میں بہت زیادہ رونے لگی کہ ابو کی وفات کے بعد یہ پہلا موقع تھا کہ بھیا بھی ہمیں چھوڑ کر جارہے تھے۔ شفاء نے بھیا سے مجھے مشکل سے الگ کیا اور بالآخر بھیا شاہ ویز کو بھی ڈھیروں نصیحتیں کر کے چلے گئے۔ واپسی پر میں نے اپنے آپ کو کافی سنبھال لیا تھا کیونکہ اب میں کسی کے سامنے کمزور نہیں پڑنا چاہ رہی تھی گاڑی کے پیچھے والی سیٹ پہ شفاء کے بیٹھتے ہی جیسے ہی میں بیٹھنے لگی۔ ایک دم سے شاہ ویز نے دروازہ بند کر دیا۔ جناب میں آپ کا ڈرائیور نہیں ہوں، آپ آگے اگر بیھٹیں۔ یہ کہتے ہی اس نے آگے کا دروازہ کھول دیا اور میں غصے کی کیفیت میں اسے گھورنے لگی- یہ گھورنے کا کام ساری زندگی ہوسکتا ہے ابھی آپ جلدی سے بیھٹیں پیچھے ہارن کی آوازیں آرہی ہیں ۔ میں نے شفاء کے آنکھوں ہی آنکھوں میں سمجھانے پر بیٹھنے میں ہی عافیت سمجھی ۔ گاڑی اسٹارٹ کرنے کے بعد شفاء نے بات شروع کی۔ شاہ ویز بھائی ویسے آپ پہلے تو اتنے غصہ میں نہیں رہتے تھے میں نے کئی بار آپ کو اپیا کے گھر دیکھا ہے پھر اب کیوں؟ شاہ ویز ایک دم سے ہلکا پھلکا ہوتے ہوئے مسکرایا۔ شفاء میں واقعی اتنا غصہ ور نہیں تھا لیکن اب ایک پتھر دل سے سر ٹکرانے میں لگا ہوا ہوں جس کا درد بھی صرف مجھ ہی کو ہو رہا ہے اس لیے غصہ میں بھی اضافہ ہو گیا ہے۔ شفاء سے وہ میری ہی باتیں کر رہے تھے۔ اتنا تو میں جانتی تھی مگر ان کے اس طرح ایک دم مزاج بدلنے پر میں حیران بھی تھی، کہاں تو اتنا غصہ اور کہاں اب اتنی نرم مزاجی۔ گاڑی گھر کے سامنے رکنے پہ جب میں باہر نکلی تو میں نے ان کی جلی کٹی باتوں کے جواب میں اتنا ضرور کہا۔ آپ پتھر سے اپنا سر نہیں پھوڑیں کسی اور کی تلاش کرلیں میری طرف سے پوری اجازت ہے۔ یہ کہہ کر میں رکی نہیں تیز قدم اٹھائی اندر آ گئی۔ شروع ہی سے وہ تقریبا ہر لڑکی کا آئیڈیل رہا تھا ۔ مگر اس نے کبھی کسی میں دلچسپی ظاہر نہیں کی تھی، اس کے لیے ایک سے بڑھ کر ایک لڑکی کا رشتہ موجود لیکن اس نے ایسی لڑکی کو اپنا شریک حیات بنانے کا سوچا جس نے انہیں ایک بار دیکھنے سے بھی انکار کر دیا تھا۔ امی اور اپیا کے بتانے پر اسے معلوم ہوا وہ بہت ہی خوب صورت اور نازک لڑکی ہے اور تصویر دیکھنے پر اس نے خود بھی حامی بھرنے میں دیر نہیں کی تھی۔ ایک ا کیر گی تھی اس کے چہرے پر جو کہ اسے بے حد پسند آئی اور اس نے سوچا کہ آج کل کے دور میں بھی ایسی لڑکیاں ہوتی ہیں، بہر حال جیسے جیسے وقت گزر رہا تھا شاہ ویز کو اس کی بے وقوفانہ حرکتیں بے حد پسند آتی جاری تھیں اور اس کے دل میں اس کی عزت اور قدر پہلے سے بھی بڑھتی جارہی تھیں۔ دو مہینے پر لگا کر اڑ گئے، اس دوران بھائی کا بھی فون اکثر آتا رہتا تھا۔ وہ بھی اپنی پڑھائی میں مصروف تھے۔ شفاء کے گھر والوں اور خود شاہ ویز نے بھی ہر ممکن ساتھ دیا۔ شفاء کی امی تو ہر دوسرے دن امی کے پاس آتی تھیں۔ ان کے آنے کی وجہ سے میرا اور امی کا دل کچھ بہل جاتا تھا۔ شاہ ویز تو بھائی کے جانے کے بعد ایک بار بھی نہیں آئے تھے۔ ہاں البتہ فون روزانہ باقاعدگی سے کرتے تھے اور امی سے ضروری چیزوں کا یا کام کا پوچھتے رہتے تھے۔ البتہ آنٹی یعنی میری ہونے والی ساس دو تین بار چکر لگا چکی تھیں وہ بھی بہت مخلص عورت تھیں۔ زبردستی امی کے بار بار انکار کرنے کے باوجود بھی اتنا کچھ اٹھا کر لے آتی تھیں کہ میں اور امی شرمندہ ہو جاتے تھے۔ اس دن کے بعد سے میری اور شاہ ویز کی کوئی بات چیت نہیں ہوئی تھی ہاں یہ ضرور ہوا تھا کہ میں اب ضرورت سے زیادہ ان کے بارے میں سوچنے لگی تھی پتا نہیں یہ ان کی شخصیت کا اثر تھا یا ہمارے ہونے والے رشتہ کا، ناچاہتے ہوئے بھی دل ہی دل میں اس بندے کا سوچنے لگی تھی۔ یار ایسا نہیں کہ وہ مجھے پسند نہیں لیکن اس نے میرے ہی رشتہ پر کیوں اقرار کیا جب کہ مجھے ایسا لگتا ہے وہ خود بھی اس رشتہ پہ راضی نہیں دیکھا ہے وہ خود کتنا ہینڈ سم بندہ ہے- اور شفاء جو میری بات کو غور سے سن رہی تھی زورزور سے پاگلوں کی طرح ہسنے لگی۔ تو یار ایسا کہو نہ کہ تمہیں اس کی پرسنالٹی اور اس کی خوب صورتی پہ اعتراض ہے ۔ اور میں جو بے قوفوں کی طرح اس سے ساری بات کہی گئی تھی اب منہ بناتے ہوئے کہنے لگی ۔ اور جناب کی باتیں سنی ہیں کتنی جلی کئی کرتے ہیں۔ آپ اپنے اوپر بھی نظر ڈالیں، آپ نے کبھی اس کی بات کا شیح طور سے جواب دیا ہے بلکہ اب تو اس نے تم سے کچھ کہنا ہی چھوڑ دیا ہے اور رہی بات اس کی پرسنالٹی کی تو ڈیئر تم خود کسی سے کم نہیں ہو تم واقعی پاگل ہو اتنی سی بات کو اپنے سر پر سوار کر لیا ذرا اپنے اوپر بھی نظر ڈال لیتی تو پتا چلتا کہ کوئی بھی بندہ ہوتا تمہارے رشتہ سے کیسے انکار کرتا اور پاگل وہ تم سے بہت پیار کرنے لگا ہے۔ شفاء نے مجھے سمجھاتے ہوئے کہا۔ لیکن تمہاری ان بچگانہ حرکتوں سے ڈرتے ہوئے کبھی اظہار نہیں کرتا کہ شاید تم اس بات کو بھی سیریس نا لے لو اور سوچو کہ شاید وہ اچھے کردار کا مالک نہیں ہے وہ اس لیے خاموش ہے ورنہ وہ تم سے بہت سے کچھ کہنا چاہتا ہے اگر تم سننا چاہو تو- نہیں کبھی نہیں مجھے نہیں کرنی اس سے بات وات میں نے ایک دم سے کہا۔ اور یہ ان کی اتنی باتیں تمہیں کیسے معلوم مجھے پہلے کیوں نہیں بتایا تم نے ؟ کیونکہ پہلے تم میری بات کو سمجھتی نہیں اور شاہ ویز نے بھی منع کیا تھا وہ پاگل ہے تمہارے لیے پاگل لڑکی جب بھی اس سے ملاقات ہوئی اپیا کے گھر تو اس نے ہمیشہ تمہارا پوچھا اور بس تمہاری ہی باتیں کرتا رہتا ہے تمہارے مزاج کی ۔ میں یہ سن کر حیرانی سے اسے دیکھنے لگی کہ میں کتنا غلط سوچتی رہی۔ اور ہاں میں اتنی بھی دقیانوسی سوچ کی لڑکی نہیں ہوں کہ ان کی کسی بھی بات کا غلط مطلب لوں، بس میرا سوچنے کا طریقہ تھوڑا الگ ہے۔ میرا موبائل کب سے بج رہا تھا، موبائل کی اسکرین پر نظر دوڑائی تو ایک نیا نمبر سامنے دیکھ کر چونک گئی میں نے کال ریسیو کی اور ہیلو کہنے پر فورا ہی وہاں سے اسلام کیا گیا۔ وعلیکم السلام ، مجھے آواز کچھ جانی پہچانی سی لگی اور آواز کے کانوں میں پڑتے ہی دل بھی دھڑکنے لگا اس سے پہلے کہ وہ خود اپنا تعارف کرواتے میں نے جلد ہی خود کہہ دیا۔ آپ ! آپ کو کیسے ملا میرا نمبر؟ بہت منت سماجت پہ ملا آپ نے تو کبھی غلطی سے بھی کسی سے ہمارا نہیں پوچھنا اب ہم خود ہی بتا دیں کہ ہم بالکل بھی ٹھیک نہیں ہیں ۔ دوسری طرف سے شوخی بھری آواز میں گلہ کیا گیا۔ میں جو اس دن کے بعد سے اپنے اندر ہمت پیدا کر رہی تھی ۔ ان کی شوخ آواز سن کر پھر سے گھبراہٹ ہونے لگی، شکر تھا کہ وہ سامنے نہیں تھے ورنہ نجانے کیا سمجھتے۔ دنیا میں بہت سے ظالم ہوں گے لیکن سچ آپ جیسا ظالم نہیں دیکھا۔ میں نے کیا ظلم کیا اور آپ کہنا کیا چاہ رہے ہیں؟ پلیز صحیح طریقے سے بات کریں۔ میں نے خود کو مطمئن ظاہر کرتے ہوئے کہا۔ آپ نے ایک اچھے خاصے شخص کی نیندیں، اس کا سکون، چین، کھانا پینا سب چرا کر آپ کہتی ہیں کہ آپ ظالم نہیں، اچھا خاصا زندگی گزار رہا تھا زندگی میں آئیں بھی تو ایک ظالم شہزادی بن کر جو اپنے ظلم کرنے پر بھی کہتی ہے کہ اس نے کیا کیا۔ میں ان کی بات کا مطلب سمجھتے ہوئے بولی۔ میں نے تو آپ کو لاسٹ ٹائم بھی مشورہ دیا تھا کہ کوئی اور دیکھ لیں مت کریں اپنے اوپر ظلم- اف یہی باتیں تو آپ کی مجھے جینے نہیں دیتیں آپ کیوں اتنی سنگ دل ہیں؟ دیکھنا جس دن آپ پیار کے معنی سمجھ جائیں گی تو اس دن آپ کو ہمارے احساسات جذبات کا اندازہ ہوگا اور رہی بات کسی اور کی تو ہم تصور بھی نہیں کر سکتے کسی اور کا، آپ کی بے رخی سہہ لوں گا لیکن دوری نہیں ۔ وہ آج کچھ زیادہ ہی صاف لفظوں میں اپنے پیار کا اظہار کر رہے تھے اور میں جو ان کے اتنے کھلم کھلا اقرار پر حیران تھی بس جی کہہ کر رہ گئی تھی۔ پاکیزہ آئی ایم سوری در اصل کچھ غلطی میری بھی تھی اپنی پہلی ہی ملاقات میں آپ سے ایسی بات کہہ دی جو مجھے نہیں کرنا چاہیے تھی لیکن یقین جانیں آپ کا پہلا ری ایکشن دیکھنے پر ہی میں نے آپ کی مدد کے لیے آپ سے وہ بات کی تھی کہ یہ لڑکی جو مجھے ایک نظر دیکھنے پر آمادہ نہیں تو شاید بات کچھ اور ہو لیکن بعد میں آپ کے مزاج کا معلوم ہوا کہ آپ تو جذبات سے عاری ہیں لیکن نہیں بھیا کے جانے پر جیسے آپ بھر کر رویں تو مجھے بہت کچھ سمجھ میں آگیا کہ آپ بالکل بھی ایسی نہیں ہیں جیسی کہ اوپری نظر آتی ہیں۔ آپ اپنے جذبات کو دوسروں کے سامنے نہیں لاتیں لیکن میں اپنے اظہار کا آپ سے جواب چاہتا ہوں اس لیے آج فون کرنے پہ مجبور ہو گیا ہوں ۔ یہ کہہ کر وہ میرے جواب کا انتظار کرنے لگا۔ جو شخص مجھے اتنی گہرائی سے جانتا ہو اس کو بھی کیا اقرار بنتا ہے۔ میں نے بھی اپنے دل کی بات کہنے میں دیر نہیں کی۔ ہاں بہت ضروری ہے کیونکہ مجھے اب بھی آپ سے اس طرح بات کرنے کا یقین نہیں ہو رہا۔ انہوں نے بے یقینی کی کیفیت میں کہا اور میں نے بھی یہ سوچ لیا تھا کہ انہوں نے جتنا تنگ کیا ہے۔ اتنا ہی میں بھی انہیں پریشان کروں گی ۔ پھر اقرار کروں گی ۔ پھر ایسا ہوا کہ ہفتہ دس دن بعد ان سے فون پر بات ہونے لگی اور میں اپنی اس بدلتی کیفیت پر خود بھی حیران تھی ہر پل ان کے فون کا انتظار کرنے لگی لیکن اپنی اس کیفیت کو دبا کر رکھا کہ میں اپنا آپ فی الحال ان پر عیاں نہیں کرنا چاہتی تھی۔ دن بہت مصروفیت کے ساتھ گزرنے لگے تھے۔ باجی کوثر نے بھی ہماری بہت مدد کی بھیا کے جانے کے بعد ہمیں کسی بھی چیز کی ضرورت کے لیے باہر جانے کی ضرورت ہی نہیں پڑتی تھی، شایان اور آریان نے ساری ذمہ داری لے لی تھی اور وہ یہ کام خوشی خوشی کر رہے تھے ۔ بالآ خر اس بار میری اور بچوں کی رات دن کی محنت کا پھل مل گیا، سارے بچے اچھے نمبروں سے پاس ہو گئے تھے۔ وہ دونوں بچے بھی پاسنگ مارکس نے کر پاس ہو ہی گئے تھی۔ ان کی فیملی کا تو مارے خوشی کے برا حال تھا۔ میں اپنا آخری پیپر دے کر آ رہی تھی، جب میں نے سامنے چاٹ کے ٹھیلے پر شایان اور آریان کو دیکھا شایان آریان کا ہاتھ پکڑ کر جانے کے لیے کہہ رہا تھا۔ دور سے دیکھنے پر مجھے اندازہ ہوا کہ اس کے ساتھ جو دو اور لڑکے کھڑے تھے شاید وہ ان کی کسی بات پر انکار کر رہا تھا۔ ان دولڑکوں کی حالت کچھ ایسی تھی کہ وہ صرف شکل سے ہی نہیں بلکہ اپنے حلیہ سے بھی سڑک چھاپ لگ رہے تھے ۔ شام کو شایان کچھ شا پر ز دے کر واپس جارہا تھا تو میرے پوچھنے پر اس نے بتایا کہ وہ ہمارے کو چنگ والے سر تھے جہاں ہم دو ماہ قبل ٹیوشن پڑھتے تھے جب آپ نے دوماہ کی آف دی تھی۔ اگلے دن ہم ماںبیٹی چائے پی رہے تھے جب ساتھ والی پڑوسن آگئی اور انہوں جو بات ہمیں بتائی اس کو سن کر ہم سکتہ میں آگئے ۔ بیٹا شکر کرو تم نے ان دو بچوں سے جان چھڑائی ان کے کرتوت تو دیکھو ماں تو بڑی بڑی باتیں کرتی تھی، کہ میرے بچے اتنے بھولے ہیں اور اب ان کا بھولپن تو دیکھو تو بہ تو بہ ، دراصل کوثر آنٹی پھر کہیں گئی ہوئی تھیں۔ اپنے بچوں کو اکیلا گھر چھوڑ کر پڑوسن کی بچی ان کے گھر کچھ دینے آئی تھی۔ انہوں نے جانے ایسا کیسا مذاق بچی کے ساتھ کیا کہ بچی کے گھر جا کر بتانے پر اس کی امی نے دونوں بچوں کو پورے محلے والوں کے سامنے جوتوں سے مارا۔ مجھے ایک دم وہ بات یاد آ گئی جب میں نے ان دونوں کو ٹھیلے پر بھی آوارہ لڑکوں کے ساتھ دیکھا تھا۔ میں نے پڑوسن خالہ کے جاتے ہی امی کو وہ بات بتائی اور یہ بھی بتایا کہ کافی وقت سے شایان مجھے کچھ الجھا الجھا سا لگ رہا تھا اور میرے پوچھنے پر بات گول مول کر دیتا تھا۔ اگلے دن ان کی امی ہمارے گھر آئیں میں نے دیکھا کہ ان کا چہرہ پہلے سے مرجھایا ہوا تھا، مجھے ایک دم ان پر ترس آیا کہ اولاد کا دکھ والدین کو کیسے اندر سے ختم کر دیتا ہے ان کی آج باتوں میں بھی وہ پہلی والی کھنک نہیں تھی۔ انہوں نے آتے ہی روتے ہوئے وہ ساری بات بتادی جو ان کے بچوں کی تھی۔ یہ بھی بڑی بات تھی کہ انہوں نے اپنے بچوں کی کسی بات پر پردہ نہیں ڈالا اور امی کو اپنی بہن سمجھتے ہوئے ساری حقیقت بتائی۔ امی کو بھی ان پر ترس آیا۔ وہ اپنی غلطی تسلیم کر رہی تھیں کہ انہوں نے بچوں پر کیوں نظر نہیں رکھی- اب پچھتانے سے بہتر تھا کہ غلطی کو سدھارا جائے ان کی صحیح اصلاح کی جائے ۔ ایسا میں نے دل میں سوچا۔ میرے بچے شرارتی تھے ان کو اٹھنے بیٹھنے کا ڈھنگ نہیں آتا تھا لیکن باجی میرے بچے اس قسم کے نہیں تھے کہ اس قسم کی حرکت کرتے ۔ وہ روتے ہوئے امی سے کہہ رہی تھیں۔ صبر کرو کوثر جو ہونا تھا وہ تو ہو گیا، تمہیں اپنی غلطی کا احساس ہو گیا ہے اب میں تمہیں مزید شرمندہ نہیں کر سکتی، لیکن اب تھوڑی دیر کے لیے بھی بچوں کو اکیلا مت چھوڑنا ان پر نظر رکھنا۔ امی نے انہیں دلاسا دیتے ہوئے کہا۔ مجھے پورا شک ہے کہ اس سر کا ہی ہاتھ ہے، جہاں یہ دو مہینے ٹیوشن پڑھے تھے جب پاکیزہ نے دو ماہ کی چھٹیاں دی تھیں تو میں نے اس کوچنگ میں ڈال دیا تھا۔ وہاں اور بھی استاد تھے بہت قابل اور ایمان داران میں ایک یہ بے ایمان بھی میرے ہی بچوں کی کلاسز لیتا تھا، پڑھایا تو اس نے کچھ نہیں میرے بچوں کو بگاڑ ضرور دیا ۔ تمہیں آخر اسی پر شک کیوں ہے کوئی تو بات ہوگی ؟ امی نے پوچھا۔ مجھے ایک دن شایان کہہ رہا تھا کہ امی میں اس کوچنگ میں نہیں جاؤں گا وہ سر عجیب حرکتیں کرتے ہیں لیکن میں نے اس وقت اس کی باتوں پر دھیان نہیں دیا کہ شایان شاید پڑھائی نہ کرنے کے بہانے ڈھونڈ رہا ہے اب کل والے واقعے کے بعد شایان نے ہی بتایا کہ بھائی بچوں کے ساتھ غلط مذاق کر رہا تھا میں نے اسے روکا بھی اور اس بچی کو دروازہ کھول دیا کہ وہ گھر بھاگ جائے اس نے گھر جا کر پتا نہیں کیا بتایا کہ اس کی امی نے آ کر ہم دونوں کی پٹائی کی شایان نے بتایا کہ امی بھائی کے ساتھ وہ سر بہت عجیب باتیں کرتے تھے جو مجھے اچھی نہیں لگتی تھیں۔ انہوں نے روانی سے بتایا۔ ہمیں ان کی باتوں میں سو فیصد سچائی نظر آئی کیونکہ وہ بچے پہلے ایسے نہیں تھے کچھ وقت سے ان میں کافی تبدیلیاں آئی تھیں ۔ بے شک شایان نے ایسا ہی کیا ہوگا۔ جیسا کہ ان کی امی نے بتایا وہی بات بد سے بد نام برا۔ میرا دل ابھی بھی آریان کی اس حرکت پر غمزدہ تھا کچھ بھی تھا ان دو بچوں سے مجھے ایک استاد کی حیثیت سے لگاؤ ہو گیا تھا شکر ہے آریان نے میرے ٹیوشن میں آج تک کوئی ایسی حرکت نہ کی تھی جو میرے یا اس ٹیوشن میں پڑھنے والے بچوں کے لیے غلط ہوتی۔ مجھے ایک لمحہ ہی لگا یہ سمجھنے میں کہ آریان کے بگڑنے کی وجہ کیا ہوسکتی ہے۔ واقعی اگر بری صحبت میں انسان اٹھے بیٹھے گا تو وہ بھی اسی طرح کا ہو جاتا ہے۔ محلے والوں میں سے کئی عورتیں ہمارے گھر آئیں۔ کسی نے کیا بات کی اور کسی نے کیا۔ کئی ٹیوشن سینٹر والوں نے بھی ان کی اڑتی اڑتی خبریں سن کر ان کو اپنے کو چنگ میں پڑھانے سے انکار کر دیا کہ یہاں بچیاں آتی ہیں اوران کے والدین کو اعتراض ہوگا یہ سب باتیں سن کر میرے دل کو دکھ پہنچا کہ اگر بچوں سے غلطی ہوئی ہے تو بجائے اس کے کہ لوگ ان کو سہارا دیں ان کی اصلاح کریں نہ کہ ہم ان کو برائی کے دلدل میں گرنے دیں- دھچکا تو مجھے تب لگا جب شاہ ویز کی امی جو کہ اتنے کھلے ذہن کی مالک تھیں انہوں نے بھی محلے والوں کی باتوں میں آکر امی کو ان بچوں کو پڑھانے سے منع کیا میں نے امی کو اتنا ضرور کہا۔ آپ کو اپنی بیٹی پر اعتماد ہے نہ تو بس مجھے کسی اور کی باتوں سے کوئی مطلب نہیں اگر وہ میرے پڑھانے کی وجہ سے پریشان ہیں تو بے شک اپنے بیٹے کا رشتہ کہیں اور کر دیں لیکن میں ان بچوں کو ضرور پڑھاؤں گی میں کسی اور بچے کو اس عمران نامی کی طرح نہیں بنے دوں گی جس نے بچوں کی زندگی برباد کی اور اپنی آخرت بھی۔ آج پہلی بار میں نے کسی سوچ کے تحت شاہ ویز کا نمبر ڈائل کیا دوسری طرف سے اٹھاتے ہی ہیلو کرنے کے بعد پریشانی سے پوچھا گیا۔ سب خیریت تو ہے؟ میرے جی کہنے پر انہوں نے، میں صرف دو منٹ بعد آپ کو کال بیک کرتا ہوں کہہ کر فون بند کر دیا۔ ٹھیک دو منٹ بعد کال آئی۔ آپ اگر مصروف ہیں تو کوئی بات نہیں، میں بعد میں بات کرتی ہوں۔ نہیں جناب آج کا دن تو ہمارے لیے بہت خوشی کا ہے دو منٹ کا وقت آپ سے صرف اس لیے مانگا کہ اپنے آپ کو چٹکی بھر کر یقین دلا رہا تھا کہ کیا واقعی آج آپ کی کال آئی ہے یا میں کوئی خواب دیکھ رہا ہوں اور یقین آنے پر سارے اسٹاف کو مٹھائی کھلانے کا کہا۔ وہ نان اسٹاپ شروع ہو گئے تھے۔ میں نے آپ سے ایک ضروری بات پوچھنی ہے۔ میری سنجیدگی کو بھانپتے ہوئے وہ بھی سنجیدہ ہو گئے اور میں انہیں ساری بات بتاتی چلی گئی۔ کیا آپ کو میرے ان دو بچوں کو پڑھانے پر اعتراض ہے؟ جیسے کوئی بھی محلہ والا پسند نہیں کرتا صرف اس وجہ سے کہ ان سے غلطی ہوئی ہے لیکن اب وہ بہت شرمندہ ہیں اور اپنی غلطی کو سدھارنا چاہتے ہیں کیا آپ کو میرے رہنمائی کرنے پر اعتراض ہے تو بتا دیں ہے میں نے صاف اور سادہ لفظوں میں بات کی۔ پاکیزہ جی مجھے آپ پر اندھا اعتماد ہے اور آپ کے کسی بھی بچے کو پڑھانے پر مجھے کوئی اعتراض نہیں البتہ آپ سے یہ ضرور کہوں گا کہ آپ اپنا خیال ضرور رکھنا کیونکہ ہمارے معاشرے میں کوئی کسی کو سہارا دینے کا سوچتا ہے تو دوسرے لوگ اس بندے کو ہی بے آسرا کر دیتے ہیں اور میں ایسا آپ کے ساتھ بالکل بھی نہیں دیکھ سکتا۔ شاہ ویز نے میرے حوصلوں کو مزید بڑھایا۔ شکریہ مجھے آپ سے ایسی ہی سوچ کی امید تھی، میں نے تشکر بھرے لہجے میں کہا۔ میری آواز خود ہی بھیگتی چلی گئی ۔ مجھے معلوم ہی نہیں ہوا۔ ارے محترمہ میں غصہ کروں تو رونا مذاق کروں تو رونا سنجیدہ ہوں تو، آپ ھی بتا دیں میں کس لہجہ میں بات کروں کہ آپ کو رونا نہ آئے ۔ آپ ایک رونے کی تربیت دینے کا ٹیوشن کیوں نہیں اسٹارٹ کر دیتیں۔ سچ میں بڑا فائدہ ہوگا۔ بچت ہی بچت ۔ انہوں نے میرے موڈ کو فریش کرنے کے لیے اوٹ پٹانگ کہا اور میں بھیگتی ہوئی آنکھوں کے ساتھ مسکرا دی۔ گڈ گرل ایسے ہی ہنستی مسکراتی رہا کرو اور شکریہ تو مجھے آپ کا کرنا چاہیے کہ آج ہم جیسے غریبوں کو بھی کسی نے یاد کیا ایسا لگا کہ ہمارا بھی کوئی ہے اس دنیا میں جو صرف اور صرف ہمارا ہے۔ وہ پھر سے اپنی پہلے والی جون میں آچکے تھے۔ بس کر دیں اپنی یہ ڈائیلاگ بازی۔ میں نے زچ ہو کر کہا۔ جناب آپ کو تو ابھی یہ ہماری ڈائیلاگ بازی لگتی ہے دیکھنا جب ہم نہیں ہوں گے تو آپ کو یہی ڈائیلاگ بازی یاد آئے گی ۔ انہوں نے اور زیادہ تنگ کرتے ہوئے کہا۔ اللہ نہ کرے آپ کیوں نہیں ہوں گئے آپ کو کیا ہونے والا ہے؟ میں نے ایک دم ان کی اس بات کو پکڑتے ہوئے پریشانی سے کہا تو دوسری طرف سے ایک جاندار قہقہہ بلند ہوا ساتھ ہی آواز آئی۔ دیکھا پاکیزہ جی آپ اقرار کریں نہ کریں آپ کی ہمارے لیے یہ فکر اور پریشانی ہی کافی ہے اس بات سے آپ کے دل کا بھی اندازہ لگا لیتے ہیں۔ انہوں نے میری چوری پکڑتے ہوئے کہا تو میں نے شرمندگی سے اللہ حافظ کہہ کر فون بند کر دیا تھا۔ شایان کو آرمی سے بہت لگاؤ تھا۔ میں جب بھی اسے ایسے کسی موضوع پر لیکچر دیتی اس کی آنکھوں میں مجھے ایک عجیب سی چمک دکھائی دیتی تھی اور حسرت بھی ایک دن اس نے اس خواہش کا اظہار بھی کیا۔ آپی کاش میں بھی آرمی جوائن کر سکتا ۔ تو میں نے چونک کر اسے دیکھا۔ بیٹا جی آپ آرمی کیوں نہیں جوائن کر سکتے آپ کر سکتے ہیں بس آپ کو پہلے سے زیادہ مضبوط بننا ہوگا اور مزید محنت کرنا ہوگی انسان چاند پر جا سکتا ہے تم بھی ایک انسان ہو اپنی محنت کے بل بوتے پر کیا نہیں کر سکتے اسی سال اتنی محنت کرو، کہ سب کو حیران کردو اور اتنی اچھی پوزیشن لو کہ وہ تمہیں ریجیکٹ نہ کر پائیں ۔ میں نے اسے حوصلہ دیتے ہوئے کہا۔ کیا آپی واقعی ایسا ہوسکتا ہے؟ اس نے بےیقینی کی کیفیت میں کہا۔ میں نے آج دونوں کے موڈ کو دیکھتے ہوئے ان کے اچھے مستقبل کے بارے میں بتانے کے لیے بات شروع کی۔ دیکھو بیٹا ایک اچھی اولاد اپنے والدین کا فخر ہوتی ہیں، ایک اچھا شہری اپنے ملک اور ایک اچھا انسان ساری انسانیت کا فخر ہوتا ہے اور یہ سب خصوصیت کسی ایک میں آجائے تو خود سوچو اس کی زندگی اور آخرت کتنی اچھی ہوگی۔ مرنا تو ہر انسان نے ہے تو کیوں نہ کوئی ایسا اچھا کام کر کے مریں کہ دنیا میں بھی اچھا نام ہو اس کے مرنے کے بعد بھی اور آخرت میں بھی اس کا اجر ہے۔ آپی میں بھی آرمی میں جا کر کوئی ایسا ہی کام کروں گا کہ لوگوں کو مجھ پر فخر ہو۔ شایان کچھ زیادہ ہی جذباتی ہو رہا تھا۔ لگتا ہی نہیں تھا کہ یہ دونوں وہی پہلے والے بچے ہیں، میں نے بھی پڑھانے کے دوران حوصلہ نہیں ہارا۔ بالآ خر رات دن محنت کی وجہ سے ہمیں اتنا میٹھا پھل ملا کہ ہمیں یقین نہ آیا۔ بچوں نے اتنے شاندار نمبرز لیے کہ اخباروں میں اور محلے میں ان کی دھوم مچ گئی۔ اس خوشی کے ساتھ ہی مجھے شاہ دیز سے دوری کا بھی دکھ تھا کیونکہ ان کی والدہ نے رشتہ توڑ دینے کا کہا تھا دکھ تھا تو اس بات کا کہ اتنے عرصے میں اس شخص نے بھی کوئی بات نہ کی جس نے مجھ پر اندھے اعتماد کا کہا تھا۔ کیا وہ بھی اس رشتہ کو توڑنے میں اپنی فیملی سے متفق تھا۔ اس دن میں اپنے کمرے میں دروازہ بند کر کے بے اختیار بہت روئی تھی۔ میرے بھی جذبات ہیں میرے بھی احساسات ہیں مجھے بھی درد ہوتا ہے کیوں کیا شاویز آپ نے ایسا، کیوں مجھے اپنا اتنا عادی کیا ؟ مجھے میرے حال میں ہی چھوڑ دیتے۔ اس راہ کی طرف کیوں لائے ۔ بھیا کی واپسی کی وجہ سے میں اپنا غم بھول کر ان کی خوشی میں شریک ہو گئی تھی ایک مضبوط سہارا مل گیا تھا۔ بھیا نے پاکستان آتے ہی اپنے کچھ دوستوں کے ساتھ مل کر ایک انسٹیٹیوٹ کا آغاز کر دیا تھا اور پھر بھیا جب رات گئے واپس آئے تو میں جاگ رہی تھی۔ سوری گڑیا میری وجہ سے ابھی تک جاگ رہی و بھیا نے شرمندگی سے کہا۔ انہیں بھیا آج مجھے آپ سے کچھ باتیں پوچھنی تھیں، اس لیے تبھی جاگ رہی تھی ۔ میرے کہنے پر بھیا نے تفصیلات بتائیں کہ آخر وہ کیوں لندن کورس کے لے گئے تھے۔ گڑیا اصل بات یہ ہے کہ میں دیکھنا چاہتا تھا کہ کیا بات ہے ہمارا ملک پڑھائی میں کیوں اتنا پیچھے رہا ہے جب کہ اب تو کورس ایسا ہے جو باہر ملک میں ہوتے ہیں، اس دوران مجھے معلوم ہوا کہ یہاں تدریس کے عمل کو بہتر بنانے کی ضرورت ہے وہی جو وہاں پڑھایا جارہا ہے وہی کورس ہمارے اپنے ملک میں بھی پڑھایا جاتا ہے بس تھوڑا سا سمجھانے میں فرق ہے کچھ لوگ پڑھاتے کم اور اپنی جان زیادہ چھڑاتے ہیں اور میں نے کچھ تجربات بھی کیے ہیں، اب اسی بنا پر ایک ایسا انسٹیٹیوٹ کھولا ہے- جہاں ہماری نوجوان نسل کو بیرون ملک جانے کی ضرورت نہیں رہے گی انہیں اب اسی ملک میں ویسی تعلیم ملے گی جس کے حصول کے لیے وہ اتنا پیسہ خرچ کر کے وہاں جاتے تھے۔ بھیا نے ایک عزم کے ساتھ کہا۔ شایان اور آریان کو بھی بھیا ٹیوشن کے بعد اپنے انسٹیٹیوٹ لے جاتے اور وہ وہاں کب تک رہتے تھے اس کا مجھے علم نہیں تھا، سکون اس بات کا تھا کہ وہ اب ایک کے بجائے دو محفوظ ہاتھوں میں تھے۔ شفاء کا فون آیا اور اس کے بتانے پر پتا چلا کہ اپیا کی طبیعت کافی خراب ہے رشتہ ٹوٹنے کے بعد بھی اپیا نے ہمارے ساتھ تعلق ختم نہیں کیا تھا، ان کی کالز ہر ہفتہ ضرور آتی تھیں اسی وجہ سے امی نے بھی مجھے ان کی طبیعت معلوم کرنے کو کہا۔ آج کافی عرصے بعد میں اپیا کے گھر آئی تھی۔ مجھے دیکھتے ہی انہوں نے محبت سے گلے لگایا اور باتوں ہی باتوں میں بتانے لگیں۔ امی کی ایسی سوچ نہیں تھی پاکیزہ پتا نہیں لوگوں کی باتوں میں آکر انہیں کیا ہوگیا اور شاہویز کی حالت کا کیا بتاؤں، وہ مزید کچھ کہنا چاہ رہی تھیں میں نے انہیں ٹوک دیا اور ان کی اپنی صحت کا پوچھا۔ وہ پہلے سے کافی کمزور لگ رہی تھیں۔ سفیان کا پوچھنے پر معلوم ہوا کہ وہ برابر والے کمرے میں پڑوس کے کچھ بچوں کی ساتھ ٹیوشن پڑھ رہا تھا۔ انہیں ٹیوشن پڑھانے کوئی سر آتے تھے۔ اپیا سر کے لیے چائے بنانے کے لیے اٹھنے لگی تو خراب طبیعت کے باعث میں نے انہیں روک دیا۔ میں بنا دیتی ہوں اور سیفی کو بھی دیکھ لوں گی ۔ اپیا نے فوراً کہا۔ پاکیزه … دروازہ ناک کر کے کھڑی رہنا جب تک وہ اندر سے نہ کھولیں ۔ میری چھٹی حس نے خطرے کا الارم دیا۔ میں بجائے انتظار کرنے کے دروازہ بجاتے ہی اندر داخل ہوگئی اور اپیا جو میرے پیچھے ہی چائے کا مگ ہاتھ میں تھامے ہوئے تھیں۔ اندرکا منظر دیکھ کر چونک گئیں- اور میں جو اندر کا منتظر دیکھ کر اور سامنے کھڑے شخص کو دیکھ کر حیران اور پریشان ہوگئی کہ یہ تو وہی کو چنگ والا سر ہے جس نے آریان کو میں بگاڑنے کی پوری کوشش کی تھی اور اب ان بچوں کو، کیونکہ اندر وہ سزا کے طور پر بچوں کو برہنہ الٹا کر کے دوسرے بچوں سے ان کی کمر پر تھپریں لگوا رہا تھا اور دوسرے بچے اس نظارے سے لطف اندوز ہورہے تھے جیسے ہی ہم نے ان کو یہ سب کرتے دیکھا تو وہ پریشان ہو گئے۔ البتہ ساتھ والوں کا بچہ شرمندگی سے اٹھ کر اپنے گھر بھاگ گیا۔ اپیا کا تو بس نہیں چل رہا تھا کہ اس سر کا حشر بگاڑ دے جو دوسروں کے ساتھ ان کے خود کے معصوم بچے کو یہ تربیت دے رہا تھا۔ آج اس شخص کا حلیہ تھوڑا غیر لگ رہا تھا۔ میرے دماغ میں ایک دم ایک آئیڈیا آیا اور میں نے اپیا کو خاموش رہنے کا اشارہ کرتے ہوئے اپنے آپ کو مشکل سے بات کرنے کے لیے سنبھالا۔ بچوں کو کمرے سے نکلنے کا کہہ کر میں سر کے پاس آئی اور کہا۔ ویری گڈ کتنی اچھی تعلیم دے رہے ہیں آپ یہ تو ہم دیکھ ہی چکے ہیں اپیا کو آپ پر پہلے ہی سے شک تھا اس لیے اس کمرہ میں ہم نے خفیہ کیمرہ لگوایا تھا اب آپ کا یہ کارنامہ ہم سب کو دکھاتے ہیں تا کہ آپ کی اصلیت کا سب کو معلوم ہو ۔ مجھے اس کو صرف یہاں سے ہی نہیں نکالنا تھا بلکہ کچھ ایسا کرنا تھا کہ یہ آگے جا کر اور بچوں کی زندگی برباد نہ کرے۔ ہمارے کہنے کی دیر تھی اس نے ہاتھ جوڑ کر معافی مانگنی شروع کر دی اور ایک دم گڑ گڑانے لگا۔ آپ پلیز یہ ویڈیو کسی کو مت دینا میں آج کے بعد توبہ کرتا ہوں کبھی کوئی غلط کام نہیں کروں گا میں دل سے بچوں کو پڑھاؤں گا۔ وہ با قاعدہ رونے لگا۔ اسے بھی پتا تھا کہ اس کی اس حرکت پر اگر پولیس کے حوالے کر دیا جاتا تو وہ کس کیٹیگری میں آتا۔ میں نے اسے ڈرایا دھمکایا اور کھری کھری سنا کر فارغ کر دیا اور اس نے ایسا پھر کبھی نہ کرنے کا یقین دلایا اور میں نے بھی وعدہ کیا کہ وہ ویڈیو کسی کو نہیں دوں گی ۔ جب کہ یہ بات تو میں اور اپیا ہی جانتی تھیں کہ کوئی ویڈیو تھی ہی نہیں میں نے تو محض ایک بات بنائی تھی اس اچکے کو سبق سکھانے کے لیے۔ اس کے جانے کے بعد اپیا کو کچھ ہوش آیا تو میرے گلے لگ کر رونے لگیں۔ پاکیزہ آج اگر تم نہیں ہوتیں تو یہ شخص تو پتا نہیں میرے بچے کو اور کیا کیا غلط حرکتیں سکھا دیتا۔ اپیا اس میں تھوڑی سی غلطی آپ کی بھی ہے آپ کو نظر رکھنی چاہیے تھی، جب اس نے آپ کو بلا اجازت اندر آنے سے منع کیا تو آپ کو اسی وقت نظر رکھنی چاہیے تھے۔ خیر اب بھی کچھ نہیں بگڑا بلکہ اب وہ شخص سدھرنے کا وعدہ کر رہا ہے۔ میرے بتانے پر اپیا کو معلوم ہوا کہ یہی وہ شخص تھا جس کی وجہ سے شایان اور آریان پر بھی الزام آیا اور آریان نے اس کے دیکھا دیکھی وہ حرکت کی، اپیا وہ بچے ایسے نہیں تھے جیسا کہ اس شخص نے انہیں بنانے کی کوشش کی جیسا کہ آپ کے بچے کو بھی غلط راہ دکھائی اب اگر ایسے میں سفیان سے اللہ نہ کرے کوئی غلطی ہو جائی تو کیا سب لوگ اس بچے کا ساتھ چھوڑنے کا کہتے جیسے ان دو بچوں کے ساتھ ہوا۔ میں نے بہت سی پچھلی باتوں کو صاف انداز میں بیان کرتے ہوئے کہا۔ کافی عرصہ بیت گیا پھر ایک دن کیپٹن شایان کے شہید ہونے کی خبر نے میرے اندر ہلچل مچا دی، لوگ دور دور سے ان کے گھر تعزیت کے لیے آرہے تھے اور محلے والے بڑے فخر سے دوسرے لوگوں کو شایان کے قصے سنا رہے تھے کہ اس نے کسی طرح ملک کی خاطر قربانی دی یہ وہی لوگ تھے جو کچھ عرصے پہلے تک ان بچوں سے ہم کلام ہونا بھی پسند نہیں کرتے تھے اور آج اس کے کارنامے پر فخر محسوس کر رہے تھے ۔ واقعی شایان تم اب بھی زندہ ہو تم مرتے مرتے ایسا کام کر گئے کہ لوگوں کو تم پر فخر ہے تم ایسا ہی چاہتے تھے- ڈرائنگ روم سے آتی جانی پہچانی آوازوں نے مجھے چونکا دیا میرے قدم اپنے آپ دروازے پر آ کر رک گئے کیونکہ سامنے ہی شاہ ویز کی فیملی موجود تھی مجھے دیکھتے ہی آنٹی نے مجھے گلے لگایا، میرے سلام کرنے کے بعد مجھ سے معافی مانگنے لگی۔ میں نے فورا ان کے جڑے ہوئے ہاتھوں پر اپنا ہاتھ رکھ دیا اور آنٹی سے کہا۔ آپ بھی میری امی کی جگہ ہیں، آپ مجھ سے معافی مانگیں یہ مجھے ہر گز گواراہ نہیں ۔ سب کچھ پہلے جیسا ہو گیا تھا لیکن کوئی نہیں جانتا تھا کہ سب کچھ پہلے جیسا ہو جانے کے بعد بھی اب میرا دل ویسا نہیں رہا تھا- آج کیپٹن شایان شہید کے اعزاز میں تقریب تھی۔ ان کی فیملی کے ساتھ بطور خاص ہماری فیملی کو بھی دعوت دی گئی تھی ۔ پورا ہال مہمانان گرامی اور دیگر بڑے شعبوں سے تعلق رکھنے والے افراد سے بھرا ہوا تھا۔ جب تقریب کا آغاز ہوا تو آریان کو بطور بھائی کی حیثیت سے اور اس کے علاوہ ایک انسانیت کی فلاح و بہور کے لیے ادارہ چلانے کی حیثیت سے اسٹیج پر بلایا گیا ۔ آریان کو اسٹیج پر اس حیثیت سے اور شہید شایان کی تصویر کو سامنے دیکھ کر میری آنکھوں میں ایک بڑی بہن کی حیثیت سے آنسو آ گئے۔ یہ خوشی اور فخر کے آنسو تھے کہ میں نے اپنا کچھ کھو کر کسی کو زندگی میں اچھائی کی راہ دکھائی۔ آریان اپنی تقریر کے دوران بہت کچھ کہ رہا تھا، میں اور میرے ساتھ باقی سب لوگ بھی اس وقت چونکے جب اس نے اعزازی تمغہ لینے سے انکار کر دیا اور کہا۔ اگر کوئی اس اعزازی تمغہ کو لینے کا اصل حق دار ہے تو وہ ہماری ماں ہے وہ ماں نہیں جس نے ہمیں پیدا کیا، پیدا کرنے والی ماں کا حق ایک طرف لیکن یہاں میں ایسی ماں کی بات کر رہا ہوں جس نے ہمیں معاشرے میں اچھائی کی طرف چلنا سکھایا مجھے اور میرے بھائی کو ایک گہرے دلدل سے نکال کر ایک ایسا ستارہ بنایا جو کہ گرنے کے بعد بھی اپنی چمک نہیں چھوڑتا، ہر قدم پر ہمارا سہارا بنیں اس ماں نے اپنی خوشیاں تک ہم پر قربان کر دیں اور بدلے میں آج تک ہم سے کچھ نہیں مانگا اور وہ مقدس رشتہ آج یہاں موجود بھی ہے، پاکیزہ آپی اس اعزاز کو لینے کی حق دار صرف آپ ہیں، صرف اور صرف آپ ۔ آریان کا بولتے ہوئے کب لہجہ بھیگا اسے خود بھی معلوم نہ ہوا۔ میں حیرت اور خوشی کی ملی جلی کیفیت میں گھری ہال میں موجود افراد کی زور دار تالیوں کی آواز پر چونک اٹھی. مجھے اپنے قدم من بھر کے لگ رہے تھے اچانک کسی کے سہارا دینے کے لیے بڑھائے گئے ہاتھ کو دیکھا تو آنکھیں دھندلا گئیں تو گویا آپ بھی یہیں موجود تھے اور اس شخص نے آج بھی میرے دل کی بات بناء کہے ہی سن لی اور ہلکے سے کہا۔ میں تو ہمیشہ تمہارے ساتھ تھا، بس تم ہی کو معلوم نہ ہوا۔ اور میں اس کے بڑھے ہوئے ہاتھ کو تھام کر مضبوطی سے اسٹیج کی طرف چل دی تھی ۔ آن لائن اردو کہانیاں اردو ناول شعاع شعاع ڈائجسٹ شعاع ڈائجسٹ کہانیاں"
Qurbani Aik Ahsas | UrduZone,بابا آخر آپ کب لے کرآئیں گے ہمارا بکرا آب تو چند دن ہی رہ گئے عید میں سب کے جانور آ گئے بس ہمارے گھر ہی اب تک بکرا نہیں آیا ۔ سنی گاڑی کی پچھلی نشست پر بیٹھا منہ پھلائے اظفر سے شکوہ کناں تھا۔ ماریہ نے اپنے سات سالہ بیٹے کی بات سن کر ایک جتاتی ہوئی نگاہ اظفر پر ڈالی مگر بولی کچھ نہیں۔ ماموں بھی آج اپنے بیل لے آئے علیمہ پھوپو کے گھر بھی بکرے آگئے مگر آپ کچھ لے کر ہی نہیں آ رہئے کیا پچھلی بار کی طرح اس بار بھی ہم قربانی نہیں کریں گے ؟ سنی کے لہجے میں اب اداسی کے رنگ بھی کھل گئے تھے۔ ماریہ نے افسوس بھری نگاہ سے اظفر کو دیکھا اور رخ موڑ کر کھڑکی سے نظر آتے نظارے دیکھنے لگی مگر باہر کے نظارے بھی دل جلانے کو بے تاب تھے۔ ہر سو جانوروں کی گہما گہمی تھی، نوجوان لڑکے پرجوش سے اپنے قربانی کے جانور ٹہلاتے پھر رہے تھے ہر جگہ سبزے اور چارے کے اسٹال لگے ہوئے تھے جہاں رنگ برنگی دیدہ زیب چادریں، جھانجھر ، گلے کے خوب صورت ہار بھی رسیوں اور کھونٹیوں سے لٹکے ہوئے تھے۔ سنی لمحے بھر کو اپنی ضد بھلائے اس نظارے کو تکنے لگا۔ اظفر نے کن اکھیوں سے بیوی اور جان سے عزیز بیٹے کو دیکھا۔ ان کا دھیان بٹنے پر شکر ادا کیا اور گاڑی تیزی سے آگے بڑھانے لگا۔ گھر پہنچ کر سنی اپنے کمرے میں سونے چلا گیا۔ آج صبح سے وہ اپنے ماموں کے گھر گیا ہوا تھا۔ وہاں دو انتہائی خوب صورت قد آور بیل آئے تھے۔ اس کے کزنز خوشی سے بے حال تھے۔ نہ صرف کزنز بلکہ گھر کے سب ہی لوگ ان دونوں بیلوں کو کھلانے پلانے سجانے میں مصروف تھے خوب رونق لگی ہوئی تھی۔ سنی بھی ان سب کے ساتھ بے حد خوش تھا بلکہ ماموں نے تو اس سے بیل کو چارہ بھی ڈلوایا تھا تب سے ہی اس کے دل میں اس بار اپنے گھر جانور لانے کی خواہش زور پکڑتی چلی گئی۔ راستے بھر وہ اظفر سے اپنے دل کی خواہش کا اظہار کرتا رہا مگر اظفر کے لبوں کا قفل نہ ٹوٹا باپ کے رویے پر وہ اداس ہو گیا تھا۔ کیا ہوا میری جان گھر آتے ہی بستر پر لیٹ گئے لگتا ہے میرا بیٹا آج بہت تھک گیا ہے۔ ماریہ اس کی اداسی بھانپ کر پیچھے پیچھے اس کے کمرے میں چلی آئی اور اس کے بالوں کو پیار سے سہلاتے ہوئے استفسار کیا۔ ماما … بابا ہماری کوئی بات نہیں مانتے سب کے بابا بچوں کی بات مانتے ہیں مگر میرے نہیں ۔ وہ ہنوز شکوہ کناں تھا- آپ ایسا کیوں سوچ رہے ہو بیٹا آپ کے کے بابا تو سب سے زیادہ آپ سے پیار کرتے ہیں آپ دیکھ لینا- آپ کے بابا آپ کے لیے ایک زبر دست سا سرپرائز لے کرآئیں گے۔ ماریہ نے اس کی اداسی دور کرتے ہوئے کہا۔ آپ سچ کہ رہی ہیں ماما، سنی یک دم خوش ہوا، بالکل سچ کبھی آپ کی مما نے بھی آپ سے جھوٹ کہا ہے کیا؟ ماریہ نے اس کے ماتھے پر بوسہ دیتے ہوئے کہا۔ کبھی بھی نہیں۔ سنی پرجوش سا ماں کے گلے لگ گیا۔ ماریہ نہیں چاہتی تھی کہ اس کے بیٹے کا دل باپ سے برا ہو۔ تب ہی اظفر کے حوالے سے سنی کو دیر تک سمجھاتی رہی۔ اور جب وہ سو گیا تو ہ بھی اپنے کمرے میں آگئی۔ اظفر دنیا جہاں سے بے نیاز، اپنے موبائل میں ویڈیو دیکھنے میں مگن تھا۔ ماریہ نے کمرے میں داخل ہوتے ہی ایک نظر اظفر کو دیکھا اور سنگھار میز کے سامنے جا کھڑی ہوئی۔ اپنے بالوں میں ہیئر برش پھیرتے ہوئے بھی اس کی نگاہیں مکمل اظفر پر مرکوز تھیں۔ وہ اظفر سے بات کرنے کی دل ہی دل میں ٹھان چکی تھی۔ اظفر سنی بے حد اپ سیٹ ہے وہ سب کے گھروں سے میں قربانی کے جانوروں کی آمد دیکھ کر توقع کر رہا ہے کہ آپ بھی اس کے لیے اس بار کر لائیں گے- ماریہ یار پلیز سنی بچہ ہے اورتم اس کی ماں ہواسے سمجھانا تمہارا فرض ہے اسے سمجھاؤ کہ ہمارے گھر جانور نہیں آسکتا، ہم قربانی کرتے ہیں مگر مارے جانور مسجد میں ہوتے ہیں اس کی تسلی کے لیے میں ایک دن جا کر وہاں موجود جانوروں کو بھی دکھا دوں گا بس اتنا کافی ہے اس کے لیے اس کی بے جاضد سے بچنے کے لیے اسے سمجھانا اب تمہارا فرض ہے۔ اظفر نے موبائل کی اسکرین پر چلتی ویڈیوز پر سے نظریں ہٹاتے ہوئے بے زاری سے کہا۔ مگر ہمارے گھر یہ جانور کیوں نہیں آسکتا ظفر ماریہ سنگھار میز کے سامنے سے ہٹ کر بستر پر بیٹھی۔ اس کے سوال پر اظفر نے اسے چونک کر دیکھا اور جھنجھلاتے ہوئے انداز میں بولا۔ ماریہ پلیز اب تم سنی جیسی باتیں نہ کرو تم تو جانتی ہو مجھے گندگی بالکل پسند نہیں اور ان جانوروں کو گھر میں لانے سے کس قدر بدبو اور گندگی پھیل جاتی ہے اچھا بھلا گھر جانوروں کے میلے کا نظارہ پیش کرنے لگتا ہے۔ اظفر پلیز اس طرح کی تکبرانہ باتیں کرنا اب بند بھی کردیں خدارا قربانی کی حقیقت اور اس کی اصل روح کو سمجھنے کی کوشش کریں یہ ایک انتہائی مقدس فریضہ ہے اسے بوجھ سمجھ کر اتارنے کا گناہ مت کریں۔ اس بار ماریہ بھی اظفر کی باتوں کو سن کر بری طرح جھنجلائی۔ تو اب ماریہ بیگم مجھے گناہ اور ثواب کا فرق بتائیں گی مجھے قربانی کی اصل روح کے حوالے سے درس دیں گئی واہ اظفر میاں اتنے برے دن لکھے تھے نصیب میں تمہارے اظفر ماریہ کی بات پر سخت برامان کر طنزیہ لب و لہجہ اختیار کر گیا۔ وہ ایسا ہی تھا بے حد ضدی اور من مانی کرنے والا۔ ویسے سچ کہوں اظفر آپ کو واقعی درس کی ضرورت ہے ورنہ قربانی کے جانوروں سے گھن کون کھاتا ہے یہ تو وہ خوش نصیب جانور ہیں جن کی خدمت کرنا ، ان سے محبت کرنا بھی ثواب ہے ان جانوروں کے لیے اللہ تعالٰی ہمارے دلوں میں خاص محبت پیدا کر دیتا ہے تا کہ انہیں اس کی راہ پر قربان کرتے ہوئے ہمیں احساس ہو کہ ہم نے اپنا قیمتی متاع اللہ کی راہ میں قربان کی مگر آپ کیسے جان سکتے ہیں، آپ نے تو کبھی کوشش بھی نہیں کی اس احساس تک رسائی حاصل کرنے کی۔ ماریہ پر اظفر کی باتیں بے حد گراں گزریں اور وہ ناگواری کا اظہار کیے بنا نہ رہ سکی۔ دیکھو ماریہ یہ بحث بند کرو تم جانتی ہو میں ہر سال قربانی کرتا ہوں میری طرح لاکھوں لوگ ہیں جو مساجد میں ہونے والی قربانی کے حصے دار بنتے ہیں اس میں کوئی حرج نہیں، نہ ہی یہ گناہ ہے، اس لیے تم اپنی تقریر بند کرو اور سنی کو بھی الٹی سیدھی پٹیاں سکھانے کے بجائے سمجھاؤ اظفر کی جھنجھلاہٹ اب غصے میں تبدیل ہو چکی تھی۔ ماریہ نے مزید بات کرنا مناسب نہ سمجھا۔ اگلے دن سلیمہ باجی اپنے میاں محمود کے ساتھ ان کے گھر آئیں سنی پھوپو کی آمد پر بے حد خوش تھا کھانے کے لوازمات دستر خوان پر چنے جاچکے تھے بے حد خوشگوار ماحول میں کھانا تناول کیا جا رہا تھا تب ہی محمود، اظفر سے مخاطب ہوئے۔ اور میاں اظفر اس بار قربانی کا کیا ارادہ ہے اب بھی قربانی کا اہم فریضہ مسجد والوں کے سپرد کرنے کی نیت ہے یا خود ہی یہ فریضہ احسن طریقے سے انجام دو گے؟ محمود کی بات پر ماریہ نے کن اکھیوں سے اظفر کو دیکھا وہ بخوبی جانتی تھی کہ اظفر کو یہ بات ناگوار گزاری ہے مگر بہنوئی سے بحث کرنے کی ہمت نہ تھی۔ محمود بالکل ٹھیک کہہ رہے ہیں اظفر تمہاری تو ماشاء اللہ مالی حیثیت بھی مستحکم ہے ہر ایک کو اپنی استطاعت کے مطابق قربانی کا حکم ہے اور تم مسجد میں ایک حصہ لے کر جان چھڑا لیتے ہو اب یہ روش چھوڑو سنی بھی ماشاء اللہ اب بڑا ہو رہا ہے اسے قربانی کی اہمیت، مقصد ابھی سے بتاؤ گے تب ہی تو وہ آگے جا کر یہ فریضہ خوش اسلوبی سے ادا کرے گا اگر تم اسے قربانی کے مقصد سے دور رکھو گے تو وہ نہ خود سیکھ پائے گا نہ آگے کسی کو سکھا پائے گا۔ سلیمہ آپا متانت سے اسے سمجھاتے ہوئے کہنے لگیں۔ اظفر بڑی بہن کی بے حد عزت کرتا تھا، سلیمہ آپا کی شخصیت بھی کافی پررعب تھی جس کی وجہ سے اظفر ان کی بات سے اختلاف کرنے کی جسارت نہ کر پاتا محض جی جی کرتا اثبات میں سر ہلا دیتا تھا لیکن اب وہ خاموش بیٹھا تھا۔ اور اظفر دیکھو بھئی تم مالی طور پر حیثیت بھی رکھتے ہو محض اپنے نام سے قربانی کیوں کرتے ہو بیوی بچوں کو بھی اس نیکی میں شامل کرو اتنی کنجوسی کس بات کی بھی۔ محمود نے ہلکے پھلکے انداز میں ہنستے ہوئے کہا مگر ان کے جملے اظفر کے دل پر تازیانے کی طرح لگے ماریہ خاموش سامع بنی رہی دل ہی دل میں وہ محمود بھائی اور سلیمہ آپا کی آمد سے خوش و مطمئن ہوئی تھی۔ ان کے جانے کے بعد بہت دیر تک اظفر خاموش سا بیٹھا رہا۔ تمام کاموں سے فراغت حاصل کر کے ماریہ جب کمرے میں داخل ہوئی تو اظفر کی خاموشی محسوس کر کے اس کے پاس بیٹھ گئی اور اسے سامنے پا کر اظفر ایک گہری سانس اپنے اندر اتارتے ہوئے کہنے لگا۔ لوگوں نے دوسروں کے ذاتی معاملات میں مداخلت کرنا اپنا وطیرہ بنالیا ہے نہ جانے لوگوں میں یہ شعور کب بیدار ہوگا کہ ہر کسی کو اپنی مرضی سے جینے کا حق حاصل ہے میں تو کسی کے ذاتی معاملات میں نہیں پڑتا اب محمود بھائی کو دیکھ لو گھر کے باہر ٹنٹ لگوا کر اپنے بیل وہاں باندھ دیے۔ روشنیوں کا بھی خوب انتظام کر دیا جانور خوب صورت ہیں اور دیکھنے والوں کا تانتا بندھ گیا بس ٹکٹ لگانے کی کسر رہ گئی کیا یہ دکھاوا نہیں، کیا یہ ہے قربانی کا مقصد؟ میں احتراما کچھ نہیں کہتا تو اس کا یہ مطلب تو نہیں کوئی بھی آ کر مجھے کچھ بھی کہہ جائے۔ آپا اور محمود بھائی کی باتیں اسے سخت ناگوار گزریں تھیں جن کا اظہار وہ اب ماریہ کے سامنے کر رہا تھا۔ بالکل بھی نہیں یہ قربانی کا مقصد، دکھا وا، جانوروں اور پیسوں کی فروانی کی نمائش کرنا ہرگز قربانی کا مقصد نہیں ہے مگر جس طرح سے ہم قربانی کرتے ہیں وہ بھی کوئی احسن طریقہ نہیں اظفر ۔ ماریہ اس کے ہاتھ پر اپنا ہاتھ رکھے متانت سے سمجھانے لگی۔ یار کتنے لوگ اس طرح قربانی کرتے ہیں تو کیا غلط کرتے ہیں۔ نہیں ناں پھر مجھ پر یہ تنقید کیوں ۔ اظفر چیخ پڑا- اظفر تحمل سے میری بات سنیں مساجد میں حصہ لے کر قربانی کرنا غلط نہیں مگر یہ طریقہ کار دراصل ان لوگوں کے لیے ہے جو مجبور ہیں، استطاعت نہیں رکھتے یا پھر قربانی کے معاملات نہیں دیکھ سکتے جیسے کسی گھر میں کوئی مرد نہیں یا اس قابل نہیں کہ جانور کی خریداری کر سکے یا قربانی کے معاملات دیکھ سکے تو ایسی صورت میں وہ مسجد میں مجبورا حصہ لیتے ہیں، اسی طرح جو مالی طور پر کمزور ہوں وہ بھی اجتماعی قربانی میں حصہ لیتے ہیں۔ ہم الحمدللہ ان مسائل کا شکار نہیں ہیں پھر ہمیں اللہ کی راہ میں اپنی حیثیت کے مطابق قربانی کرنی چاہیے ناں۔ آپ سمجھ رہے ہیں ناں میری بات اظفر ؟ سمجھ رہا ہوں یار مگر میں نے کبھی بھی یہ ذمہ داری نہیں نباہی نہ کبھی مویشی منڈی گیا، نہ ہی جانوروں کی دیکھ بھال کی مجھے عادت ہی نہیں ہے اس لیے میں ان چیزوں سے گھبراتا ہوں۔ بالآخر اظفر نے آج کھل کر اپنے دل کی بات کہی تو ماریہ اس کے اعتراف پر مسکرا دی۔ میں بہت پہلے سے جانتی ہوں یہ بات کہ آپ ذمہ داری اٹھانے سے گھبراتے ہیں مگر اس بار آپ نیت تو کیجیے پھر دیکھیے گا کہ سارے مراحل کتنی آسانی سے طے ہو جائیں گے اور اگلی بار ان شاء اللہ آپ ہمارے کہنے سے قبل قربانی کی تیاری کر رہے ہوں گے۔ ماریہ کی حوصلہ افزا بات سن کر اظفر بھی مسکرا دیا۔ چکوٹھیک ہے اس بار جیسا تم کہو گی ویسا ہی ہوگا بیگم صاحبہ کچھ کڑوے جملوں نے اظفر کو بالآخر ماریہ کی بات ماننے پر راضی کر ہی لیا تھا۔ آج صبح سے ہی گھر میں خوب رونق تھی ماریہ نے اپنی چھوٹے بھائی شمیم کو اظفر کے ساتھ مویشی منڈی جانے کے لیے بلایا تھا اور وہ دونوں شام ڈھلے منڈی کے لیے نکل گئے تھے رات ڈھلے دو اونچے قد کے خوب صورت ، صحت مند بیلوں کے ساتھ لوٹے سنی کی خوشی کا تو کوئی ٹھکانہ ہی نہ تھا اور اس کے پُر جوش انداز کو دیکھ کر اظفر کا دل بھی بے حد خوش ہوا تھا- دونوں کو گیراج میں باندھا گیا شمیم کے منڈی جانے سے قبل گیراج میں مٹی بچھا دی گئی تھی جانوروں کے کھانے کے لیے ٹب اور بالٹی بھی منگوالی تھی حتی کہ چارے اور بھوسیوں کا انتظام بھی کر دیا گیا تھا۔ شمیم کے جانے کے بعد ماریہ جانوروں کے کھانے کے لیے چارہ بنانے لگی سنی بھی مسرور سا اس کی مدد کرنے لگا تھا- تمہیں یہ سب آتا ہے ماریہ اظفر نہا کر واپس گیراج میں آیا تو ماریہ کو دونوں بیلوں کا چارہ بناتے دیکھ کر حیران رہ گیا۔ جی جناب مجھے یہ سارے کام آتے ہیں مجھے قربانی کے ان خوش نصیب جانوروں کی خدمت کرنے میں بے حد مزہ آتا ہے۔ وہ مسکراتے ہوئے گویا ہوئی تو اظفر وہاں رکھی کرسی پر بیٹھ گیا۔ وہ کافی دیر تک وہاں بیٹھا بیوی اور بیٹے کی ہرحرکت کو دیکھتا رہا۔ ماریہ جانوروں کو پانی پلا کر فارغ ہوتی ہی تھی کہ ان کا فضلہ صفائی کے لیے اس کا منتظر تھا۔ اظفر بے اختیار مسکرا دیا۔ وہ دیکھنا چاہتا تھا کہ ماریہ اس مسئلے سے کیسے نبٹے گی اور پھر وہ حیران رہ گیا جب ماریہ نے بیلچے کی مدد سے سارے فضلے کو ایک جانب کیا اور پھر اس پر مٹی ڈال دی۔ نہ کوئی بو اٹھی نہ گندگی پھیلی اظفر غور کر رہا تھا کہ سنی ماں کے ہرعمل کو بغور دیکھ رہا تھا اور جب ماریہ فارغ ہو کر کچن میں اپنے کام میں مصروف ہوئی تب سنی اسی کے انداز د ہراتا بیلوں کو کھانا کھلا رہا تھا۔ اگلے دودن تک اظفر ، ماریہ اور سنی کو خدمت کرتے دیکھتا رہا اور تیسرے دن سے وہ بھی ان کے ساتھ شامل ہو گیا سنی اس کی شمولیت سے بے حد خوش ہوا ماریہ کو بھی اطمینان ہوا وہ جو بات اظفر کو سمجھانا چاہتی تھی اب دھیرے دھیرے وہ اس کی سمجھ میں آنے لگی تھی۔ دونوں جانور گھر کے پلے ہوئے تھے، جلد ہی ان سب سے مانوس ہو گئے تھے۔ اظفر کو بھی ان سے بے حد انسیت محسوس ہونے لگی۔ اللہ تعالیٰ ہمارے دلوں میں قربانی کے جانوروں کے لیے محبت ڈال دیتا ہے۔ ماریہ کی کہی گی بات اسے سو فیصد حقیقت پر مبنی محسوس ہونے لگی۔ اگلے دو دن بے حد سبک روی سے گزرے آج آخری شب تھی صبح عید تھی ماریہ تمام کاموں سے فارغ ہو کرسنی کے کمرے میں پہنچی وہ سونے کے لیے بستر پر لیٹ گیا تھا مگر ماریہ کو دیکھ کر اٹھ بیٹھا۔ میری جان آپ کو علم ہے ناں صبح عید ہے اور ہم نے اپنے دونوں بیلوں کی اللہ کی راہ میں قربانی دینی ہے۔ وہ پیار سے اس کے بال سہلاتے ہوئے کہنے لگئی، سنی کی آنکھیں یک دم بھیگ گئیں۔ کل ہمارے بیل کٹ جائیں گے ماما. ایسا کیوں ہے اگر ہم نے انہیں کاٹنا ہی تھا توان کی اتنی خدمت کیوں کی ان سے اتنی محبت کیوں کی ؟ سنی نے روہانسا ہو کر کہا۔ وہ اس لیے بیٹا کیونکہ قربانی کی ہی اس چیز کی جاتی ہے جس سے ہمیں محبت ہوا اگر ہم نے اس کی خدمت نہ کی ہوئی تو ہمیں ان سے انسیت بھی نہ ہوتی پھر ان کے قربان ہونے پر ہمارے اندر کوئی احساس نہیں جاگتا یہ احساس یہ جذبہ ہی اللہ کے گھر مقبول ہوگا اللہ کے پاس نہ گوشت پہنچتا ہے نہ جانور کی قدر و قیمت وہ صرف ہماری نیتیں دیکھتا ہے اور قبول کرتا ہے ہماری قربانی کی نیت میں کوئی کھوٹ نہیں ہونا چاہیئے اب سمجھ میں آئی میری بات، قربانی کا مقصد سنی کو سمجھا کراستفسار کرنے لگی۔ جی مما میں سمجھ گیا۔ سنی نے فرماں برداری سے اثبات میں سر ہلاتے ہوئے کہا۔ ماریہ سنی کے کمرے سے نکلی تو دروازے کے باہر اظفر کو کھڑے پایا۔ تو آپ چھپ چھپ کر ہم ماں بیٹے کی باتیں سن رہے تھے۔ ماریہ نے ہنستے ہوئے از راہ مذاق کہا تو اظفر مسکرا دیا- جو کچھ تم سنی کو سمجھا رہی تھیں، ان سب باتوں کا مفہوم میں بھی بہت اچھی طرح سمجھ چکا ہوں چلو اب سونے کی تیاری کرو، صبح عید کی نماز کے لیے جلدی اٹھنا ہے۔ جو حکم جناب کا ۔ ماریہ نے مسکراتے ہوئے کہا۔ عید کے دن قربانی سے فراغت کے بعد ماریہ نے گوشت کے ٹوکرے گاڑی میں رکھوا دیے اظفر حیرانی سے استفسار کرنے لگا۔ یار رشتہ داروں کے گھر کیا ٹوکرے بھر بھر کر گوشت بانٹنا ہے؟ ٹوکرے بھر کی بانٹنا تو ہے مگر کہاں یہ میں آپ کو بعد میں بتاؤں گی اب جلدی چلیں کافی جگہوں پر جانا ہے۔ ماریہ نے گاڑی کی فرنٹ سیٹ پر بیٹھتے ہوئے کہا۔ سنی سوئی جاگی سی کیفیت میں پچھلی نشست پر بیٹھا ان دونوں کی باتیں سن رہا تھا۔ گوشت رشتہ داروں میں تقسیم کرنے کے بعد ماریہ نے اظفر کو یتم خانے کا رخ کرنے کا کہا وہاں گوشت تقسیم کرنے کے بعد ماریہ نے گاڑی کا رخ ایک کچی آبادی کی جانب کروا لیا۔ اظفر خاموشی سے ماریہ کا کہا مانتا رہا کچھ دیر بعد گاڑی ایک میدان کے سامنے جا رکی۔ جس کے چہار اطراف کچے پکے خستہ حال گھر بنے ہوئے تھے۔ ماریہ گاڑی سے اتری اور اظفر بھی خاموشی سے گاڑی سے اتر آیا۔ ماریہ ایک گھر کی جانب بڑھی ادھ کھلے دروازے پر دستک دی۔ کچھ ہی دیر میں ایک بوڑھی عورت دروازے سے باہر آئی۔ اظفر نے اسے کچھ فاصلے سے دیکھا مگر دیکھتے ہی اسے پہچان گیا۔ وہ ان کے گھر کی بہت پرانی ملازمہ تھی جو ضعیفی کی وجہ سے اب کام کرنا چھوڑ چکی تھی۔ ماریہ اس سے نجانے کیا بات کرتی رہی پھر اس کے گھر سے ایک نو عمر لڑکی ایک بڑا سا برتن تھامے ماریہ کے ہمراہ ان لوگوں کی جانب بڑھنے لگی۔ ظفر یہ صغری اماں کی نواسی ہے۔ ماریہ نے اسے بتایا۔ ساتھ ہی وہ ٹوکرے سے گوشت نکال نکال کر اس کے برتن میں بھرنے لگی۔ جاؤ بستی کے باقی لوگوں کو بھی خبر دے دو۔ اس نوعمر لڑکی کو ماریہ نے ہدایت دی اور کچھ ہی دیر میں بستی کے سارے لوگ ان کے گرد گھیرا ڈالے کھڑے تھے۔ ماریہ اور اظفر ان سب لوگوں میں گوشت تقسیم کرتے رہے۔ سنی دلچسپی سے یہ مناظر دیکھ رہا تھا۔ قربانی کا اصلی مفہوم اور درست مقصد آج وہ بہت اچھی طرح جان چکا تھا۔ وہ لوگ شام ڈھلے گھر لوٹے تھے۔ تھکن سے بے حد نڈھال مگر خوشی سے سرشار تھے۔ ماریہ جب میں چھوٹا تھا تو گھر کے حالات تنگ دستی میں ڈوبے دیکھے تھے، ابا قربانی کی بھرپور استطاعت نہیں رکھتے تھے اس لیے سفید پوشی کا بھرم رکھتے ہوئے اجتماعی قربانی میں ایک حصہ لے لیتے تھے، ابا جب تک حیات رہے ۔ زندگی ایسے ہی گزری پھر وہ وقت بھی گزر گیا اور آپا اپنے سرال چلی گئیں، یہ ان کی خوش قسمتی تھی کہ سرال خوش حال ملا وہاں قربانی بھی بڑے پیمانے پر ہوتی تھی مگر میں ماریہ میں ابا کے دور میں مقید رہ گیا۔ رات جب آرام کی غرض سے ماریہ بستر پر دراز ہوئی تو اظفر نے اس سے اپنے دل کا حال بیان کیا۔ وہ بغورسنتی رہی۔ میں اس وقت میں قید ہو کر رہ گیا تھا جب کہ اللہ نے اب بہا نعمتوں سے نوازا ہوا ہے بے حد کرم کیا مگر میں نے کبھی قربانی کے جذبے کو جانا نہ ہی اس کے مقصد کو لہذا اسی ڈگر پر چلتا رہا جس کا انتخاب مجبورا ابا نے کیا تھا۔ اظفر نے افسردگی سے کہا۔ مگر تم نے میری آنکھیں کھول دیں، میں نے پہلی بار قربانی کے مفہوم کو پہچانا میں تمہیں بتا نہیں سکتا کہ آج میں کتنا شاد ہوں میرا دل کتنا آسودہ اور مطمئن ہے آج یہ سب خوشیاں مجھے تمہارے دم سے ملی ہیں ماریہ تمہاری مثبت اور خوب صورت سوچ نے مجھے اللہ سے قریب کر دیا بلکہ نہ صرف مجھے میرے بیٹے کو بھی تم نے قربانی کا بہترین درس دیا ہے۔ وہ ممنون سا ماریہ کا ہاتھ تھامے کہہ رہا تھا۔ ماریہ کے چہرے پر ایک آسودہ سی مسکان پھیل گئی۔ اچھا یہ تو بتاؤ اماں صغری تک کیسے پہنچیں ؟ اظفر کو یک دم خیال آیا تو پوچھ بیٹھا۔ چند سال قبل جب صغری اماں ہمارے گھر کام کرتی تھیں تب ایک بار انہوں نے کہا تھا کہ بیٹا کہنے کو تو بڑی عید میں غریبوں کا بہت حق محفوظ ہے مگر لوگ رشتہ داروں، پڑوسیوں تک ہی محدود ہو کر رہ گئے ہیں اور ان سے جو گوشت بچتا ہے وہ فریج میں جمع کر لیتے ہیں پہلے سال میں ایک بار گوشت کھانے کو مل جاتا تھا مگر اب ضعیفی اجازت نہیں دیتی کہ گھر گھر کام کروں اب تو یوں لگتا ہے کہ بقر عید کا گوشت بھی نصیب نہیں ہوگا اماں کی بات مجھے بے چین کر گئی تھی میں نے تب ہی عہد کر لیا تھا کہ جس دن ہم نے اپنی استطاعت کے مطابق قربانی کی تو ان غریبوں کو ان کا حق ضرور دوں گی اور آج آپ نے مجھے میرا عہد نبھانے کا موقع دے کر اللہ کے حضور سرخرو کر دیا۔ ماریہ اور اظفر مسرور تھے۔ انہیں یقین تھا کہ ان کی قربانی بارگاہ خداوندی میں ضرور قبول ہوگی ہے۔ اردو کہانیاں خواتین ڈائجسٹ
Aas Ka Panchi | UrduZone,امی ابو نے جب سے مہرو کو بہو بنانے کا فیصلہ کیا گھر میں ایک عجیب سا ماحول پیدا ہو گیا تھا اگرچہ انہوں نے یہ فیصلہ اپنی اور فرحان بھائی کی مرضی سے کیا تھا لیکن تائی جان سے یہ کڑوی گولی ہضم نہیں ہورہی تھی وہ آئے روز مہرو کے لیے عجیب و غیر یب رشتے ڈھونڈ لاتی تھیں کبھی کسی رنڈوے کا تو کبھی بد مزاج ادھیڑ عمر کنوارے کا کبھی اولاد کے لیے دوسری شادی کرنے والے کا تو کبھی ہر سال نئی شادی رچانے والے کسی رنگین مزاج زمیندار کا، امی ابو کو جلد اس فیصلے تک پہنچانے میں بھی تائی جان کا کردار بہت اہم رہا تھا۔ وہ اور ان کی بیٹی اریبہ اوپر والے پورشن میں رہتی تھیں لیکن ان کا زیادہ وقت نیچے امی جان کے پاس مہرو کے خلاف کان بھرنے اور چلتے پھرتے مہرو پر طنز کے تیر چلانے میں گزرتا تھا اب بھی وہ امی کو کئی بار خطرے کا اشارہ دے چکی تھیں کہ فرحان اور مہرو دونوں جوان ہو چکے ہیں اور جوانی منہ زور گھوڑے کی طرح ہوتی ہے لہذا بہتر ہے کہ میرے بتائے ہوئے رشتوں میں سے ایک پسند کرو اور مہرو کو رخصت کر کے اس سے جان چھڑا لو۔ امی تائی جان جیسی شاطر ذہنیت کی حامل نہ تھیں ورنہ وہ بھی کہ سکتی تھیں کہ تم اپنی بیٹی کے لیے رشتے کیوں نہیں دیکھتیں، وہ بھی تو جوان ہو چکی ہے لیکن امی ان کے دل کا مرض جانتی تھیں کہ ان کی نظر فرحان بھائی پر ہیں تایا جی کی وفات کے بعد ابو نے تائی جان اور اریبہ کی تمام تر ذمہ داری اٹھائی تھی وہ ہر ماہ انہیں باقاعدگی سے خرچ کیے لیے رقم دیتے تھے پھر تایا جی کی دو دکانیں بھی کرائے پر تھیں ان سے بھی اچھی خاصی آمدنی ہو جاتی اب تائی جان سمجھتی تھیں کہ فرحان بھائی پر بھی انہی کا حق ہے لیکن امی ابو کے بھائی کی رضا مندی اور صلاح مشورے کے بعد اس فیصلے پر پہنچنا کوئی حیران کن بات نہ تھی کیونکہ اس کے پس پردہ مہرو کی کم گو شخصیت اس کی خدمت گزاری اور صبر و استقامت جیسے پہلو تھے۔ مہرو ہماری زندگی میں اچانک آئی ورنہ درحقیقت اس کی نہ ہماری زندگی میں کوئی گنجائش تھی نہ اس کی آمد کے پس پردہ ہماری خواہش شامل تھی بس قدرت نے اسے ہماری زندگی کا حصہ بنا دیا تھا۔ مہرو کے والد میرے ابو کے ساتھ کاروبار کرتے تھے جبکہ امی اس کی پیدائش کے فوراً بعد وفات پا گئی تھیں۔ مہرو کے ابو نے اس کی پرورش دل و جان سے کی لیکن ایک روز ان پر انکشاف ہوا کہ وہ بلڈ کینسر کا شکار ہو چکے ہیں ساری جمع پونچی علاج پر لگا دی لیکن افاقہ نہ ہوا اور ایک روز میرے ابو کو بلوایا اور انہیں کہا۔ میرا اس دنیا میں مہرو کے علاوہ کوئی نہیں اور میں سکون سے جب مروں گا اگر تم میری بیٹی کی پرورش اور تربیت کی ذمہ داری لیتے ہو کیونکہ مجھے یہ امانت سونپنے کے لیے دنیا میں تم سے زیادہ بہتر کوئی انسان نظر نہیں آتا۔ انہوں نے میرے والد کا ہاتھ پکڑ کر مہرو کے سر پر رکھ دیا – ان کی وفات کے بعد ابو مہرو کو گھر لے آئے تو امی نے ناپسندیدگی کا اظہار کیا ان کا اعتراض بھی بجا تھا کیونکہ ابھی وہ صرف دس سال کی تھی یعنی میری ہم عمر اور فرحان بھائی تیرہ سال کے تھے کل انہیں جوان بھی ہونا تھا وہ اپنے بیٹے کے ہمراہ ایک گھر میں ایک غیرلڑکی کوکیسے رکھ سکی تھیں لیکن ابو نے انہیں سمجھایا کہ یہ بچی بہت سمجھ دار اور معصوم ہے تم اس کی جوحدود مقرر کروگی یہ اس میں رہے گی اور پھر ایسے ہی ہوا۔ وہ میرے ساتھ اسکول جاتی اور واپسی پر میرے اور اپنے مشترکہ کمرے تک محدود رہتی لیکن اس کے اور میرے مزاج میں بہت فرق تھا میں پڑھائی سے قدرے بے پروا اور باتونی تھی میری طبیعت میں شوخی تھی لیکن وہ بہت کم گو بلکہ ضرورتاً بولتی تھی، اس کی دوستی بھی صرف کتابوں سے تھی یا پھر کسی حد تک مجھ سے۔ اس میں قصور اس کا نہ تھا حالات نے ہی اس سے اس عمر میں ایسے کھیل کھیلے کہ سنجیدگی اس کی فطرت بن گئی تھی، چھٹی کے دن میں دوپہر تک سوتی رہتی لیکن وہ جلدی اٹھ جاتی اور کچن میں امی کی مدد کروانا شروع کر دیتی ۔ آہستہ آہستہ میری امی کا دل اس کی طرف سے نرم ہوتا گیا وہ اکثر مجھے ڈانٹتی تو اس کی مثال دیتی تھیں کہ وہ بھی تو تمہاری ہم عمر ہے اور کتنی سلیقہ مند اور تابعدار ہے۔ مہرو کا فرحان سے سامنا کم ہی ہوتا تھا فرحان صبح اسکول چھٹی کے بعد ٹیوشن اور پھر مغرب تک باہر گراؤنڈ میں کرکٹ کھیلنے چلا جاتا تھا۔ وہ اور میں رات کا کھانا اکٹھے کھاتی تھیں جب فرحان گھر پر ہوتا تو وہ کمرے سے کم ہی نکلتی تھی اب اس نے ایک اور نئی عادت اپنالی تھی وہ یہ کہ رات کو سونے سے پہلے امی کی ٹانگیں دبانا جب میں نیند کے مزے لے رہی ہوتی تھی تو وہ امی کی دن بھر کی روداد سنے کے ساتھ ان کی ٹانگیں دبا رہی ہوتی تھی۔ اسی دوران تایا جی کی وفات کے بعد ابو تائی جان اور اریبہ کو گھر لے آئے اور اوپروالا پورشن رہنے کے لیے انہیں دے دیا۔ کچھ ہی دن بعد تائی جان نے پر پھیلا نے شروع کر دیئے اور بہانے بہانے سے امی کو سنانے لگیں کہ آنے والے دنوں کے لیے مہرو خطرے کی گھنٹی ہے لیکن امی کو بظاہر ایسے آثار نظر نہیں آرہے تھے اس لیے وہ خاموش ہو جاتیں۔ اربیبہ حد سے زیادہ مغرور تھی وہ مہرہ تو در کنار ہم سے بھی سیدھے منہ بات نہیں کرتی تھی۔ حد سے زیادہ فیشن ایبل اور بے ڈھنگے کپڑے پہننا اس کا معمول تھا بس فرحان بھائی کے آگے پیچھے پھرتی رہتی امی کو اس کی یہ عادت بالکل پسند نہ تھی جب مہرو نے جوانی کی دہلیز پر قدم رکھا تو وہ ہے انتہا خوب صورت ہوگئی اور حد سے زیادہ سگھڑ، اس نے بی اے تک پہنچتے پہنچتے کڑھائی سلائی اور بہترین کھانا پکانے میں مہارت حاصل کرلی تھی۔ بی اے کے امتحانات کے فوراً بعد میری شادی ہوگئی ابو نے مہرو کو بھی مزید پڑھانا مناسب نہ سمجھا کیونکہ وہ اس کی ذمہ داری سے بھی جلد از جلد فارغ ہونا چاہتے تھے۔ تائی جان بھی لوہا گرم دیکھ کرضرب لگانے سے باز نہ آتیں۔ دیکھو شگفتہ جتنی جلدی ہو سکے اس لڑکی کے بوجھ کو اتار پھینکو دیکھ تو بچا کچھا کھا کر کیسے بھرپور جوانی اس پر آئی ہے رنگ دیکھو جیسے انار کے پانی سے منہ دھوتی ہو اس نے کل کو اگر فرحان کو اپنے حسن کے جال میں جکڑ لیا اور خدانخواستہ کچھ غلط کر بیٹھے تو انعام اللہ بھائی کی عزت اور مان تو جا تا رہے گا۔ تائی جان کے گلے میں وہ کباب میں ہڈی کی طرح پھنسی ہوئی تھی۔ ٹھیک ہے آپا مگر کچھ وقت تو لگے گا ناں ۔ امی الجھ کرکہتیں تو وہ اچھل پڑتیں۔ ارے وقت لگنے والی کون سی بات ہے کل میں نے جو رشتہ بتایا تھا اس پر راضی ہو جاؤ تین بچوں کا باپ اور رنڈوا ہے تو کیا ہوا تمہارا فرض تو ادا ہو جائے گا ناں۔ کیسی بات کر رہی ہیں آپا، میں نے مہرہ کو ہمیشہ فرحانہ کی طرح سمجھا ہے آنکھوں دیکھے اسے کنویں میں کیسے دھکیل سکتی ہوں۔ یہ سن کر تائی جان کی پیشانی پر بل پڑ گئے۔ کمال ہے آج کے دور میں بھلے کی بات کرنا ہی جرم ہے، انہوں نے ہاتھ ہلا کر کہا اور زور زور سے پاؤں زمین پر مارتی وہاں سے چلی گئیں۔ امی کو اگرچہ مہرہ اور فرحان بھائی پر پورا بھروسہ تھا مہرو نے تو کبھی فرحان بھائی سے کھل کر بات بھی نہ کی تھی اس نے پورے کچن کا نظام سنبھالا ہوا تھا مگر فرحان بھائی کو کوئی چیز دینی ہوتی تو وہ امی کے ذریعے بھجواتی۔ ہمیشہ نظریں نچی رکھتی لیکن پھر بھی اس کی ذمہ داری کو تو ادا کرنا تھا ناں۔ ایک روز امی نے ابو اور فرحان کے آگے اس کے لیے کوئی اچھا رشتہ ڈھونڈنے کا ذکر کیا تو ابو ایک لمحے کو سوچے بنا بولے۔ بھئی رشتہ ڈھونڈنے کی کیا ضرورت ہے گھر کی بچی ہے دیکھی بھالی نیک اور شریف خدمت گزار بھی ہے فرحان اگر راضی ہے تو میرا خیال ہے ہمیں بھی اعتراض کرنے کی کوئی ضرورت نہیں۔ ابو کی بات سن کر امی نے حیرت سے دونوں کو دیکھا فرحان بھائی سر جھکائے خاموش بیٹھے رہنے امی ان کی بات کافی حد تک سمجھ چکی تھیں لیکن آج وہ کسی حتمی نتیجے پر پہنچنا چاہتی تھیں۔ میں آپ کی بات نہیں سمجھی فرحان راضی ہے تو ۔ کیا مطلب؟ بھئی اتنی ناسمجھ تو تم ہو نہیں ۔ ابو مسکرائے۔ میرا مطلب ہے فرحان نے مہرو کے بارے میں پسندیدگی کا اظہار کیا ہے مجھ سے اور میں بھی اس خواہش پر خوش ہوں۔ ابو کی بات سن کر امی نے حیرت اور خوشی سے ملا جلا قہقہہ لگایا۔ جب آپ دونوں راضی ہیں تو بھلا مجھے اور فرحانہ کو کیا اعتراض ہو سکتا ہے اچھا ہے میں رشتے دیکھنے کے جھنجٹ سے بچ جاؤں گی۔ مگر شگفتہ مہرو سے بھی پوچھ لینا اس نے تو پہلے بھی کبھی ہمارے کسی فیصلے سے انکار نہیں کیا مگراسے یہ احساس نہ ہو کہ ہم نے اس سے پوچھنا ہی ضروری نہیں سمجھا۔ جی جی کیوں نہیں۔ جب امی نے مہرو سے پوچھا تو اس کی آنکھوں سے لگاتار آنسو بہنا شروع ہو گئے امی گھبرا گئیں۔ بیٹا تمہیں کوئی اعتراض ہے تو ہمیں صاف بتا دو ہم زبردستی نہیں کریں گے۔ نہیں امی بھلا مجھے کیا اعتراض ہو سکتا ہے آپ لوگوں کی محبت تو میرے لیے اللہ تعالیٰ کی کسی بڑی نعمت سے کم نہیں یہ تو خوشی کے آنسو ہیں کہ آپ نے مجھے اس قابل سمجھا۔ اس نے ہتھیلیوں سے رگڑ کر آنکھیں صاف کیں تو امی نے پیار سے گلے لگایا۔ جب یہ خبر تائی جان کے کانوں میں گئی تو وہ اریبہ پر برس پڑیں۔ دیکھ لو خون سفید ہو گیا ان کا ایک غیرلڑکی کو تم پر ترجیح دی وہ فرحان کو تم سے چھین کر لے گئی اور تم انڈین ڈرامے دیکھتی رہ گئیں ۔ تائی جان نے ٹی وی اسکرین پر نگاہیں گاڑھے اریبہ کے ہاتھ سے ریمورٹ لے کر ٹی وی بند کر دیا۔ تو امی اب میں کیا کروں چیخ و پکار کروں ان کے قدموں میں گر جاؤں کیا کروں اب میں۔ وہ سر پکڑ کر بیٹھ گئی تائی جان اس کے پاس بیٹھ گئیں۔ اریبہ میں تمہیں کہا کرتی تھی کہ ان کو مٹھی میں رکھو ان کے آگے پیچھے پھرا کرو تا کہ تم ان کی نظروں میں رہو مگر تمہاری تو اپنی ہی دنیا تھی سارا دن سونا، ٹی وی دیکھنا یا پھر ماڈل گرلز کی طرح بن سنور کر ہر وقت نخرہ ناک پر بٹھائے رکھنا۔ تائی جان اب بری طرح سے پچھتا رہی تھیں۔ امی آپ کے کہنے پر ہی میں فرحان کی سو طرح سے خوشامد کرتی تھی اس کے من پسند امور پر باتیں کرتی، جب وہ ہی مہرو کو اپنانے پر راضی ہو گیا ہے تو میں کیا کروں اور باقی گھر والوں سے تو مجھے ہمیشہ سے چڑ رہی ہے ان کے ہمراہ تو کبھی میرا مزاج ملا ہی نہیں ۔ اس نے منہ بنا کر کہا اور انگلیاں بالوں میں پھیرنے لگی۔ خیر میرا نام بھی نفیسہ بیگم ہے فرحان اس لڑکی سے شادی کر بھی لے مگر میں بھی ضد کی پکی ہوں، سکون سے نہیں بسنے دوں گی اس مہرو نام کی چڑیل کو، اسے ہر لمحہ اس کی کے اوقات یاد دلاتی رہوں گی ۔ تائی جان مسلسل دانت پیس رہی تھیں۔ فرحان بھائی اور مہرو کی شادی دھوم دھام سے ہوگئی شادی کے بعد مہرو نے ہلکا میک اپ کرنا شروع کر دیا۔ وہ امی اور ابو کے تمام کام بھاگ بھاگ کے کرتی تھی ان کے من پسند کھانے پکانا ملازمہ ہونے کے باوجود ان کے کپڑے اپنے ہاتھ سے دھونے استری کرنے، میں جب بھی میکے آتی تو وہ مجھے کہتی۔ فرحانہ مجھے دلی خوشی ہوتی ہے جب میں امی ابو کے کام اپنے ہاتھ سے کرتی ہوں۔ مگر مہرو کچھ وقت خود کو بھی دیا کروناں۔ کیا مطلب فری؟ وہ سبزی کاٹتے ہوئے میری طرف دیکھنے لگی میں نے باسکٹ سے ایک گاجر اٹھا کر کھانی شروع کردی۔ مطلب بنا سنورا کر ٹی وی دیکھا کرو وغیرہ وغیرہ۔ جس دن فرحان کی چھٹی ہوتی ہے تو میں ان کی پسند کا لباس پہنتی ہوں اور مہندی چوڑیاں بھی یہ سب انہیں پسند ہیں۔ یہ کہتے ہوئے مہرو کے چہرے پر خوشی اور مسرت کا ایک رنگ آرہا تھا اور دوسرا جا رہا تھا۔ مہرہ بہت بڑے دل کی مالک تھی یہ اسی کی فطرت معصومیت اور ہر ایک کا خیال رکھنے کی عادت تھی کہ امی فوراً ایسے اکلوتے اور لاڈلے بیٹے کی دلہن بنانے پر راضی ہوگئی تھیں ۔ اسے تائی جان کی تلخ اور طنزیہ باتیں کتنی ہی نا گوار کیوں نہ گزرتیں اس نے کبھی چہرے سے ناپسندیدگی کا کوئی تاثر دینے کی کوشش نہ کی تھی۔ تائی جان ایک روز نیچے آئیں تو انہیں مہرو پر بھر پور طریقے سے طنز کرنے کا موقع مل گیا کیونکہ امی اور ابو دودنوں ایک شادی کی تقریب میں گئے ہوئے تھے۔ میں اپنے گھر جانے کی تیاری میں لگی ہوئی تھی اور وہ لاوُنج میں آکر میرے پاس بٹھ گیں، جہاں کچن سے کام کرتی مہرہ صاف نظر آ رہی تھی۔ کس وقت سرگودھا واپسی ہے بیٹا ؟ جی کل صبح جانا ہے۔ میں نے کپڑوں کو تہہ لگاتے جواب دیا۔ چلو پھر اللہ خیر کرے اریبہ کی کسی اچھے گھر میں بات پکی ہو جائے پھر تمہیں بلواؤں گی شادی کی خریداری اس کے ساتھ تم نے مکمل کروانی ہے۔ تائی جان کی آنکھوں میں چمک تھی جو من پسند باتیں کرتے ان کی آنکھوں میں آ جاتی تھی- جی ضرور کیوں نہیں۔ اللہ کرے میری بیٹی کو کوئی اچھا خاندان ملئے بے نسلے لوگ نہ ہوں کہ جن کا آگے پیچھے بھی کوئی نہ ہو تائی جان کا واضح اشارہ مہرو کی طرف تھا جو کچن میں یہ سب سن رہی تھی- تائی جان … آج کے دور میں خاندان نسل ذات کو کون دیکھتا ہے شریف اور پڑھے لکھے لوگ ہونا ہی کافی ہے- نہیں نہیں بیٹا یہ سب کیوں نہیں دیکھا جاتا بھئی میں تمہیں اس کی ایک مثال دیتی ہوں، دیکھو اللہ سلامت رکھے فرحان کو کل کو اس کی اولاد ہوگی تو لوگ ان کے نھنیال کا تو پوچھیں گے ناں کہ کیسے لوگ تھے کردار کیسا تھا اب یہ تو ہم کہنے سے رہے کہ فرحان کے بچوں کا ننھیال ان کی ماں سے شروع ہوتا ہے، بھئی مہرو بے چاری کا آگے پچھے تو کوئی ہے نہیں۔ یہ کہتے ہوئے تائی جان نے آنکھیں مٹکا کر مہرو کی طرف دیکھا۔ تائی جان مہرو کے پیچھے کوئی ہے یا نہیں اس سے ہمیں غرض نہیں لیکن ہم سب بھی تو اب اس کے اپنے ہیں ناں۔ میں نے یہ سب نرمی سے کہا لیکن تائی جان کو اچھا نہیں لگا کیونکہ مہرو کے حق میں کوئی بات کرنا انہیں انگاروں پر بٹھانے کے برابر تھا۔ ٹھیک ہے بیٹا ٹھیک ہے تم سب جس کے اپنے بن بیٹھے ہو دیکھتے ہیں وہ کہاں تک تم لوگوں کے ساتھ چلتی ہے دیکھ لینا ایک دن یہ اپنا اصل رنگ دکھائے گئی ارے جو خاموش طبع اور معصوم بنی پھرتی ہے ناں یہ صرف اچھے وقتوں کی ساتھی ہے آزمائش میں یہ جا اور وہ جا والی بات ہوتی ہے ان کی میرا تجربہ ہے دنیا دیکھی ہے میں نے، تائی جان کی بات سن کر مجھے شدید غصہ آرہا تھا لیکن پھر بھی میں نے ضبط کر لیا کیونکہ ابو نے واضح کہا تھا کہ وہ جو کہیں صبر سے سن لینا کیونکہ اول تو گھر میں بے سکونی کا ماحول انہیں سخت نا پسند تھا۔ دوسرا لوگ یہ نہ کہیں کہ بیوہ بھابی اور بھتیجی سے شاید ہم لوگ تنگ آگئے ہیں تبھی گھر میں لڑائی جھگڑے والے حالات پیدا کر رہے ہیں، سو میں برابری کی بنیاد پر ان کا مقابلہ کرنے سے قاصر تھی میں نے انہیں منہ بنا کر جاتے دیکھ کر صرف اتنا کہا۔ تائی جان یہ تو وقت بتائے گا۔ اگلے روز میں سرگودھا اپنے گھر چلی گئی کیونکہ میرے اکلوتے بیٹے عبداللہ کے دادا دادی بار بار کال کر رہے تھے کہ عبداللہ کے بغیر ان کا دل بہت اداس ہے۔ مہرو کی شادی کو تین ماہ گزر چکے تھے کہ ابو کو ایک روز اچانک فالج کا اٹیک ہوا انہیں فوراً ہسپتال لے جایا گیا امی اور بھائی ابو کے ہمراہ تھے پیچھے مہرہ اکیلی تھی۔ تائی جان اور اریبہ فرضی آنسو بہاتے اوپر نیچے کے چکر کاٹنے لگیں پڑوس سے کوئی خیریت پوچھنے آتا تو اس کے سامنے رونا شروع کر دیتیں۔ ہائے میرے اللہ یہ ہمارے گھر میں کیسی نحوست پھیلی ہوئی ہے کبھی شگفتہ بہن کی طبیعت خراب ہو جاتی ہے تو بھی مجھے جوڑوں کا درد سر نہیں اٹھانے دیتا اور اب بھائی صاحب کو فالج جیسے مرض نے آلیا۔ اس گھر میں کوئی صحت مند ہے تو بس مہرو مجھے تو لگتا ہے اس نے سب پر جادو منتر کروا دیئے ہیں ہم نے کیا برا کیا اس کے ساتھ ۔ وہ دونوں ہاتھوں کی ہتھیلیوں کو رگڑ کر مہرو پر چوٹ کر رہی تھیں جو خاموش بغیر کوئی تاثر ظاہر کیے سن رہی تھی۔ جب ابو کی حالت کچھ بہتر ہوئی تو انہیں گھر لایا گیا۔ اتنے دن مہرو نے تائی جان کے جو طعنے اور طنزیہ تیر اپنے جسم و روح میں پیوست کیے تھے آج ابو کے گلے لگ کر آنسوؤں کی صورت میں انہیں بہا دیا ۔ اس نے ابو کے ہاتھوں کا بوسہ لیا- ابو آپ میری زندگی کا وہ انمول اثاثہ ہیں کہ اگر آپ کے کردار کو میری زندگی سے نکال دیا جائے تو میرے پاس تا عمر کی سیاہ رات کے سوا کچھ باقی نہیں رہتا، آپ ایسے وقت میں میرا سہارا بنے جب میرے لیے اللہ کے سوا کوئی نہ تھا ابو میری ہر ہر سانس آپ کی احسان مند ہے۔ یہ کہہ کر وہ سسکنے لگی تو ابو نے لرزتے ہوئے ہاتھ کو شفقت سے اس کے سر پر رکھا۔ بیٹا والدین کا بیٹیوں پر کوئی … احسان نہیں ہوتا اگرچہ ابو کی حالت پہلے سے بہت بہتر تھی لیکن اطمینان بخش بات یہ تھی کہ ڈاکٹر نے کہا تھا کہ وہ فزیو تھراپی سے تیزی سے بہتر ہو جائیں گے۔ میں صرف ایک دن کے لیے آئی تھی کیونکہ میرے سسر بھی بیمار تھے میرا مزید ایک دن رہنے کا ارادہ بنا بھی لیکن امی نے کہا ہے کہ ہم تمہیں فون پر خیریت دیتے رہیں گئے مناسب ہے کہ اب تم واپس چلی جاؤ جب تمہارے سسر صحت یاب ہو جائیں تو آ جانا سو مجبوراً مجھے واپس جانا پڑا۔ ابو کی عیادت کے لیے آنے والوں کی وجہ سے مہرو پر کام کا بہت بوجھ بڑھ گیا تھا جبکہ ملازمہ بھی بیٹی کی بیماری کا بہانہ کر کے تائی جان سے چھٹی لے کر چلی گئی تھی ۔ پنڈی سے بڑی پھوپو اپنے دو بچوں کے ہمراہ کوئی مہینہ بھر رہیں، چھوٹی پھوپھو بچوں کے امتحانات کی وجہ سے ابا کی خیریت پوچھنے نہ آسکی تھیں وہ جب آئیں تو بچوں کے ہمراہ یہاں آٹھ دس دن گزار گئیں۔ باقی دور کے تمام رشتہ دار بھی تین تین چار چاردن گزارتے رہے- مہرو یہ کیا تم کام میں لگی ہو؟ مہرو کی بچپن کی دوست رمشا کی آواز پر ساتھ والے کمرے میں موجود امی کے کان میں کھڑے ہو گئے۔ ہاں تو ، مہرو نے مختصر کہا- مگر مہرو اب مجھے شاید بات دہرانے کی ضرورت تو نہیں یار میں آنٹی سے بات کرتی ہوں۔ نہیں نہیں مہرو کی آواز آہستہ تھی٠ نہیں تم ہرگز کچھ نہیں کہو گی میں آج اس مشکل اور ضرورت کے وقت آرام کرنے بیٹھ جاؤں تو میرا اس گھر میں ہونے کا کیا فائدہ مجھے کام میں ہی سکون مل رہا ہے آؤ کچن میں میں چائے بناتی ہوں۔ وہ دونوں کچن میں چلی گئیں مہرو پر کام کا بوجھ واقعی بڑھ گیا تھا امی اس کی ہمت پرٹھنڈی سانس لے کے رہ گئیں۔ دن پر دن گزرتے گئے اور ابو کی حالت کافی بہتر ہوگئی وہ بغیر کسی سہارے کے ہلکا پھلکا چلنے بھی لگے تھے، ایک روز ابو کو یخنی کا باؤل دے کر واپس جانے لگی تو ابو نے بغور اس کی طرف دیکھا۔ شگفتہ میں کچھ دن سے دیکھ رہا ہوں کہ مہرو کی طبیعت ٹھیک نہیں ہے اس کا چہرہ کتنا زرد ہو رہا ہے ، آنکھیں اندر کو دھنس چکی ہیں اور دن بدن ہڈیوں کا ڈھانچہ ہوتی جارہی ہے تم ساس ہو اس سے پوچھتی کیوں نہیں کیا ہوا ہے اسے؟ ہاں نوٹ تو میں بھی کر رہی ہوں گر کام کا بوجھ تھوڑا رہا ہے اس پر ایک لمحے کو تو بیٹھنے کی فرصت نہیں ملی اسے کمزور تو ہونا تھا۔ ایک تو کم بخت بانو نے پھر پلٹ کر خبر نہیں لی دو مرتبہ آپا گئیں بھی ہیں اس کے گھر مگر آج کل کے نوکروں کے تو نخرے ہی بہت بڑھ گئے ہیں۔ امی بانو کوکوسنے لگیں۔ بہر حال مجھے مہرو کی حالت بہتر نہیں لگ رہی فرحان ان کا رویہ بھی ٹھیک ہے اس کے ساتھ خیر تم پوری تسلی کرو کہ اسے کیا پریشانی ہے؟ یہ کہہ کر ابو نے ریموٹ سے ٹی وی ت آن کیا اور امی جی اچھا کہہ کر وہاں سے اٹھا گئیں۔ مہرو کا طبیعت کی خرابی سے برا حال تھا لیکن وہ خاموش رہی کیونکہ امی اور بھائی ابو کو لے کر ڈاکٹر کے پاس جارہے تھے انہیں رخصت کر کے وہ بستر پر آ کر لیٹ گئی۔ وہ درد سے کراہ رہی تھی کہ تائی جان کی آواز آئی۔ مہرو ذرا اوپر آنا ایک کام ہے تم سے ۔ اس نے ان کی آوازسن لی تھی لیکن اٹھنے کی ہمت نہیں تھی سوخاموش لیٹی رہی۔ تھوڑی دیر بعد تائی جان اس کے پاس آکھڑی ہوئیں۔ دیکھ مہرو میں تجھے اریبہ جیسا سمجتھی ہوں اس لیے کام کہہ دیتی ہوں اب میں نے کتنی آوازیں لگائی ہیں اور تو نے جواب نہیں دیا ۔ نہیں تائی جان میری طبیعت ٹھیک نہیں تھی اس لیے وہ بری طرح پسینے میں شرابور ہورہی تھی۔ اب یہ بہانہ بھی گھڑ لیا تا کہ میں تجھے کام نہ کہوں خیر تیری مرضی، تائی جان اوپر جانے لگیں تو وہ اٹھے کر لڑکھڑاتے ہوئے ان کے پیچھے چل دی۔ جی بتائیں کیا کام ہے میں کر دیتی ہوں۔ ہاں آجا شاباش اوپر وہ اریبہ اپنے کمرے کی سیٹنگ تبدیل کرنا چاہتی تھی ذرا اس کے ساتھ صوفہ اور بیڈ دوسری جگہ پر رکھوانے ہیں۔ یہ سن کر وہ سیڑھیاں چڑھتے ہوئے ایک دم سے رک گئی لمحہ بھر کو کرنے یا نہ کرنے میں الجھنے کے بعد وہ آہستہ آہستہ قدم اٹھاتی اوپر چلی گئی۔ اریبہ نے الماری، صوفہ سیٹ اور بیڈ اس کے ہمراہ اٹھوا کر رکھا۔ فارغ ہو کر جب وہ نیچے آئی تو درد کی کچھ شدید ٹیسیں چھری کی طرح اس کے جسم کو چیرنے لگیں۔ وہ بے حال ہو کر بستر پر گر پڑی کئی مرتبہ تائی جان اور اریبہ کو پکارا لیکن وہ اپنا کام نکال کر مطمئن ہو چکی تھیں جب ابوامی اور فرحان بھائی گھر پہنچے تو مہر و بے حال پڑی و نیم بے ہوش تھی اسے فوری طور پر ہسپتال لے جایا گیا۔دو گھنٹے تک آئی سی یو میں رکھا گیا سب کی آنکھیں نم تھی مہرو کا چار ماہ کا حمل ضائع ہو گیا تھا لیکن سب کو یہ اطمینان تھا کہ مہرو کی زندگی بچ گئی۔ امی کوسمجھ نہیں آرہی تھی کہ وہ عورت ہو کر مہرو میں ہونے والی اس تبدیلی سے انجان کیسے ہوئیں۔ مہرو نے خود سی کو بھنک بھی نہ پڑنے دی تھی وہ پوری پھرتی اور لگن سے گھر کے تمام امور سر انجام دیتی رہی۔ ابو کی عیادت کے لیے آنے والے مہمانوں کے لیے ہمہ وقت میزبانی کے لیے تیارتھی۔ ڈاکٹر نے اس کی تفصیلی رپورٹ فراہم کرنے کے لیے دو دن کا وقت مانگا- ہمارے گھر میں اگر اس نقصان پر مطمئن تھیں تو تائی جان اور اریبہ، دودن بعد امی مہرو کو لے کر ڈاکٹر کے پاس گئیں تو ڈاکٹر نے دل دہلا دینے والی خبر سنائی کہ اب مہرو کبھی ماں نہیں بن سکے گی کیونکہ اس کا اندرونی نظام مسلسل بے احتیاطی اور وزنی کام کرنے کی وجہ سے شدید متاثر ہوا ہے، یہ سن کرمہرو پتھر کی بنی بیٹھی رہی صرف اس کی آنکھوں سے آنسوؤں کی لڑیاں ٹوٹ ٹوٹ کر گود میں گرتی رہیں۔ ڈاکٹر صاحبہ ہمیں مکمل طور پر تو ناامید مت کریں میرا ایک ہی بیٹا ہے بھلا اس کا خالی آنگن میں کیسے برداشت کرسکتی ہوں۔ دیکھیں بی بی جب یہ اپنی ایک دوست کے ہمراہ شروع میں میرے پاس آئی تھیں تو میں نے صاف کہا تھا کہ آپ کو آرام اور سکون کی ضرورت ہے لیکن انہوں نے تو بے احتیاطی کی حد ہی کر دی بہر حال آپ اللہ تعالیٰ سے دعا کریں۔ ڈاکٹر بینیش نے تو اپنی بات ختم کر دی لیکن مہرو اور امی بہت ٹوٹ چکی تھیں جب گھر واپس آئیں تو امی نے ابو کو بتایا تو وہ بھی بہت زیادہ پریشان ہو گئے۔ مہرو نے کھانا پینا چھوڑ دیا تھا اور ہر وقت پتھر کی بنی بیٹھی رہتی تھی بھائی ایک ضروری کام سے اسلام آباد گئے ہوئے تھے۔ انہوں نے فون پر امی سے مہرو کی رپورٹ کے بارے میں پوچھا تو امی نے ٹھیک ہے کہہ کر انہیں مطمئن کر دیا۔ وہ مہرو سے بات کرانے کا کہتے تو امی انہیں ٹال دیتی تھیں۔ دیکھو مہرو بیٹا یہ صرف تمہارا اکیلی کا دکھ نہیں ہے ہم بھی تمہارے ساتھ ہیں اگر دکھ درد میں تم نے ہماری ڈھارس بندھائی ہے تو اب ہم بھی تمہیں اکیلا نہیں چھوڑیں گے ۔ امی نے الجھے بالوں کو اس کے چہرے سے ہٹایا اس کی آنکھیں رو رو کر سرخ ہو چکی تھیں اور چہرہ پیلا زرد تھا اس کی حالت دیکھ کر امی کا دل مزید بجھ گیا۔ مہرو بیٹا اگر ڈاکٹر نے ہمارے لیے تکلیف دہ بات کی ہے تو وہ بھی تو ہماری طرح کی انسان ہے اور اس نے انسانی سوچ کے پیمانے پر ایسی بات کی ہے مگر بیٹا ایک عظیم ذات اللہ تعالیٰ کی بھی ہے اگر وہ کیڑے کو پتھر میں روزی دے سکتا ہے تو تمہارے دامن میں کوئی پھول کیسے نہیں کھلا سکتا ، مایوسی کو تو ویسے بھی کفر قرار دیا گیا ہے۔ مہر و نے نظریں اٹھا کر امی کی طرف دیکھا کہ جیسے امی کے الفاظ نے اس کو امید کا ایک نیا در دکھایا جو ازل سے ہے اور ابد تک رہے گا۔ امی واقعی آپ ٹھیک کہہ رہی ہیں مجھے اپنے اللہ سے بھر پور یقین کے ساتھ مانگنا چاہیے۔ اس نے محبت سے امی کے ہاتھ کو بوسہ دیا۔ امی میں اپنے اللہ سے رو رو کر مانگوں گی میں اسے ہر اس ہستی اس مقام اس چیز کا واسطہ دوں گی جو اسے بہت عزیز ہے۔ میں اس دن کا واسطہ دوں گی جب اپنے ابو کی وفات کے بعد میں بے یارو مددگار رہ گئی تھی میرے تمام رشتہ دار اپنے اپنے گھروں میں پلٹنے کی تیاری کر رہے تھے جب وہ آپس میں سرگوشیاں کر رہے تھے کہ لڑکی ذات ہے جس نے ذمہ داری کی کل کو جہیز بھی دینا پڑے گا سب نہ رکھ سکنے کے جواز پیش کر رہے تھے کوئی گھر چھوٹا ہونے کا تو کوئی کم آمدنی کا میں نوعمر اس فیصلے کے انتظار میں گم سم بیٹھی تھی کہ کون میرا طوق اپنے گلے میں ڈالے گا کہ ابو میرے لیے رحمت کا فرشتہ بن کر آئے میں ایک دم سے تپتی دھوپ سے گھنے سائے میں آگئی یہ بھی تو اللہ تعالی نے مجھ پر مہربانی کی تھی ناں۔ امی شاید میں بدل گئی ہوں حالات و واقعات بدل گئے ہیں مگر میرا اللہ تو وہی ہے ناں۔ کیوں نہیں بیٹا وہ تمہاری دعا ضرور سنے گا اچھا اٹھو اب منہ ہاتھ دھولو میں کھانا لے کر تمہارے ابو کے پاس چارہی ہوں وہیں مل کر کھائیں گے ۔ وہ بھی تمہاری حالت دیکھ کر بہت دکھی ہیں اب خوش ہو جائیں گے ۔ امی یہ کہہ کر کچن کی سمت چل دیں اور وہ واش روم میں چلی گئی۔ زندگی پہلے کی طرح رواں دواں ہوگئی ابا کی حالت پہلے سے بہت بہتر ہو گئی تھی زبان کی تھوڑی سی لکنت باقی تھی ورنہ وہ بغیر کسی سہارے کے چل پھر سکتے تھے۔ وہ دوبارہ سے اپنا کاروبار کرنا چاہتے تھے لیکن بھائی نہ مانے کیونکہ بھائی کا شمار شہر کے اچھے وکیلوں میں ہونے لگا تھا اس لیے آمدنی بھی اچھی خاصی تھی ۔ مہرو نے خود کو گھر کے کاموں میں مصروف کر لیا جو فارغ وقت بچتا تھا تو وہ عبادت میں گزار دیتی تھی امی ابو بھی دل سے اس کے لیے دعا گو رہتے تھے فرحان بھائی بھی اسے حوصلہ دیتے تا کہ وہ نا امید نہ ہو۔ اسی دوران اریبہ کے لیے کئی اچھے رشتے آئے لیکن تائی جان نے کوئی نہ کوئی خامی نکال کر لوٹا دیئے۔ ابو تائی جان کی اس عادت سے بیزار رہنے لگے تھے وہ چاہتے تھے کہ مناسب جگہ دیکھ کر رشتہ کر دیا جائے لیکن تائی جان کی نظریں آج بھی شاید فرحان بھائی پر تھیں۔ وہ سمجھتی تھیں کہ کسی روز امی ابو حالات کے آگے تھک جائیں گے تو مجبوراً اریبہ کا فرحان بھائی کے لیے انتخاب کریں گے۔ فرحان کو وہ بچپن سے ہی اپنا داماد کہتی تھیں اور اگر مہرو ہماری زندگی کا حصہ نہ بنتی اور اریبہ میں کچھ سعادت مندی کا عنصر موجود ہوتا تو ابو تائی جان کی عادت کو نظر انداز کر کے اریبہ کو اپنی بہوبنا لیتے، مگر تائی جان ایسا نہ ہونے کا سارا الزام مہرو پر لگاتی تھیں پھر اریبہ کے دل میں بھی فرحان بھائی کے لیے جگہ موجود تھی۔ وقت پوری پھرتی کے ساتھ بغیر کسی رعایت کے ساتھ گزر رہا تھا فرحان بھائی کی شادی کو چھ سال کا عرصہ گزر چکا تھا۔ امی نے مہرو کے لیے کوئی ڈاکٹر نہ چھوڑا کہ جس سے علاج نہ کروایا ہو۔ کئی درگاہوں اور مزاروں کے چکر لگائے گھریلوٹوٹکے آزمائے۔ کہتے ہیں غرض مند دیوانہ ہوتا ہے جس نے جدھر کی راہ دکھائی جہاں امید کا ہلکا سا جگنوٹمٹماتا نظر آیا ادھر کو چل دوڑے لیکن ہاتھ کچھ نہ آیا۔ گھر میں ہر نعمت موجود تھی لیکن ایک کسک باقی تھی جس کی شدت میں ہر گزرتے وقت کے ساتھ اضافہ ہورہا تھا۔ امی اپنے اکلوتے بیٹے کی زندگی کا یہ ادھورا پن محسوس کر کے دن رات اداس رہنے لگی تھیں، دل بے شک آمادہ نہ ہوتا لیکن اب انہوں نے تصویر کے دوسرے رخ پر سوچنا شروع کر دیا تھا اور وہ اریبہ کو خصوصی توجہ دینے لگی تھیں ایک روز انہوں نے کال کر کے مجھ سے رائے لی تمام بات مکمل کرنے کے بعد وہ ٹھہر کر بولیں۔ تمہاری کیا رائے ہے؟ میں امی کے اندر واقع ہونے والی اس تبدیلی پر حیران نہ تھی کیوں کہ اب اس کے علاوہ دوسری کوئی صورت بظاہر نظر بھی نہیں آتی تھی۔ کیا مہرو اور فرحان بھائی اس بات پر راضی ہو جائیں گے؟ فرحان سے میں نے بات کی ہے لیکن اس نے صاف انکار کر دیا ہے کہ مہرو کو دکھ نہیں دے سکتا مگر مجھے یقین ہے اگر مہرو کو اس نے قائل کرنے کی کوشش کی تو وہ ہمیشہ کی طرح اس بات پر بھی راضی ہو جائے گی اور فرمان کو بھی منا لے گی۔ امی نے یہ بات بہت آسانی سے کہہ دی تھی انہوں نے شاید پہلی مرتبہ مہرو کی ساس بن کر اس کے بارے میں یہ رائے دی تھی۔ شاید مہرو پیدا ہی قربانی دینے کے لیے ہوئی تھی اریبہ اور امی کے مزاج میں اگرچہ بہت فرق تھا مگر اس بات کی تسلی تھی کہ گھر کی بات گھر میں ہی رہے گی اور رشتہ طے ہو جائے گا پھر تائی جان کی خواہش بھی پوری ہو جائے گی پھر وہی ہوا امی نے جب مہرو سے بات کی تو اس پر جو بھی گزری مگر وہ راضی ہوگئی اور بھائی کی طرف سے بھی رضا مندی کا اظہار کر دیا۔ امی نے تائی جان کے کانوں میں بھی یہ بات ڈال دی تھی اور تائی جان نے بھی رضا مندی کا اظہار کر دیا تھا مگر اریبہ نے لوہا گرم دیکھ کر ضرب لگادی کہ وہ بھائی کے ہمراہ شادی پر تب راضی ہوگی اگر وہ مہرو کو چھوڑیں گے وہ سمجھتی تھی کہ مہرو کی حیثیت اب ہمارے گھر کے لیے محض نوکرانی سی رہ گئی ہے جس کا بچپن سے لے کر اب تک کام سب کی خدمت کرنا اور انہیں راضی رکھنا ہے۔ تائی جان بھی اریبہ کی اس سوچ سے متفق نہیں تھیں امی نے تائی جان کو اریبہ کو سمجھانے کے لیے کہا۔ تم فکر نہ کرو یہ اس کی وقتی ضد ہے ورنہ وہ فرحان کو بچپن سے چاہتی ہے میں اسے سمجھاؤں گی تو وہ مان جائے گی- ہاں آپ اسے سمجھائیے گا کہ مہرو کے وجود سے کبھی کسی کو تکلیف نہیں پہنچی وہ اب بھی اربیہ کے لیے کوئی مسئلہ نہیں بنے گی۔ وہ بہت بڑے دل کی مالک ہے۔ تائی جان بھی امی کی بات سے پوری طرح متفق تھیں کیونکہ ابو اور بھائی دونوں نے اریبہ کی خواہش کو رد کر دیا تھا۔ آخرکار اریبہ نے نیم رضامندی کا اظہار کر دیا ایک روزامی انگوٹی کا ناپ لینے اوپر گئیں تو بیڈ روم سے تائی جان اور اریبہ کی آواز میں ان کی سماعت سے ٹکرا ئیں۔ ارے میری بچی ایک مرتبہ تمہاری فرحان سے شادی ہو جائے اور تمہاری گود بھر جائے پھر دیکھنا کیسے میں سب سے گن گن کر بدلے لیتی ہوں سب مطلب پرست اور کمینے لوگ ہیں، انہیں پہلے تم نظرنہیں آرہی تھیں کہ اس مہرو نام کی کسی کمین خاندان کی لڑکی کو بہو بنالیا اب تم فرحان کو مٹھی میں رکھنا اور میرے کہے پر عمل کرنا پورے گھر کی مالکن پھر تم بن جاؤ گی اور تمہاری ساس اور مہرو کو ان کی اوقات میں رکھنے کے گر میں تمہیں سکھاؤں گی۔ امی میں مہرو کو دل سے اپنی سوتن برداشت نہیں کر رہی یہ سوچ کر دل کو تسلی دیتی ہوں کہ تمام عمر کے لیے ایک نوکرانی مل جائے گی جو کم سے کم بوڑھے ساس اور سر کو تو سنبھال لے گی ناں آپ کو تو پتا ہے میں اپنی مرضی سے آزادانہ زندگی گزارنے والے لوگوں میں سے ہوں ہاں مگر فرحان پر اپنی گرفت ضرور قائم رکھوں گی تبھی باقیوں سے میں بدلے لے سکتی ہوں۔ یہ کہہ کر اریبہ جونہی کمرے سے باہر آئی تو سامنے امی کو دیکھ کر حیران رہ گئی۔ امی پر دونوں ماں بیٹی کا یہ روپ پہلی مرتبہ ظاہر ہوا تھا امی سمجھتی تھیں کہ تائی جان زبان کی تلخ ہیں لیکن دل کی بری نہیں مگر یہاں تو معاملہ ہی الٹ نکلا۔ امی کی آنکھیں آنسوؤں سے بھر گئیں وہ نیچے ائیں تو شدید دکھ کی کیفیت میں تھیں۔ وہ مہرو کو پڑوس میں جانے کا کہہ کر خالہ فاخرہ کے گھر چلی گئیں جو ہمارے گھر سے تین گھر چھوڑ کر رہتی تھیں امی سے اچھی خاصی دوستی تھیں اور کافی سمجھدار خاتون تھیں امی نے جب ساری بات انہیں بتائی تو انہوں نے نیا انکشاف کیا کہ انہیں ایک تقریب میں کوئی سال بھر پہلے ہماری پرانی ملازمہ رضیہ بانو ملی تھیں اور فرداً فرداً خالہ فاخرہ سے سب کا حال احوال پوچھا اور ساتھ اس دکھ کا بھی اظہار کیا کہ تائی جان نے زبردستی اسے گھر سے نکال دیا تھا کہ اس پر انہیں کوئی اعتبار نہیں ہے اور آئندہ اپنی شکل کبھی نہ دکھانے کا کہا تھا اور دیگر بھی کئی نا قابل برداشت الزامات لگائے تھے۔ امی ان کی بات سن کر حیران رہ گئیں جبکہ تائی جان نے کہا تھا کہ ملازمہ بیٹی کے بیمار ہو جانے کی وجہ سے چلی گئی ہے اور جب وہ بلانے گئیں تو اس نے ہمارے گھر میں مزید کام کرنے سے انکار کر دیا کے اپ کسی اور کا انتظام کرلیں۔ اسے بیٹی کی دیکھ بھال اور علاج سے فرصت نہیں ہے امی کا حیرت سے منہ کھلا رہ گیا تو کیا آپا کو مہرو میں واقع ہونے والی اس تبدیلی کا علم تھا اسی وجہ سے انہوں نے ملازمہ کو بھی بہانے سے فارغ کر دیا تھا۔ امی نے پرشکوہ نگاہوں سے فاخرہ خالہ کو دیکھا۔ تو آپ یہ بات آج مجھے بتارہی ہیں ؟ دیکھو شگفتہ میں نے اس لیے تمہیں نہیں بتایا کہ اس سے تمہارے درمیان فاصلے پیدا نہ ہو جائیں آج تم نے ان ماں بیٹی کی ذہنیت کا اظہار میرے سامنے کیا ہے تو میں نے یہ تمہیں بتادیا کہ یہ کبھی بھی تمہاری ہمدرد نہ تھی اور نہ کبھی ہوں گی۔ امی جب گھر واپس آئیں تو پھٹی آنکھوں سے اپنی فرشتہ صفت اور خدمت گزار بہو کو دیکھتی رہیں جس نے اس گھر سے اس کے رشتوں سے وفاداری کرنے میں کوئی کسر نہ چھوڑی تھی۔ تھوڑی دیر بعد وہ امی کے پاس آئی تو اس کے ہاتھ میں ایک بکس تھا اس نے وہ امی کی طرف بڑھایا۔ یہ کیا ہے بیٹا ؟ امی جان یہ وہ کڑے ہیں سونے کے جو آپ نے مجھے پہنائے تھے اب یہ آپ نئی دلہن کو دے دیجیے گا۔ یہ کہتے ہوئے آواز اس کے حلق میں پھنس سی گئی اور اس نے آنکھیں جھکالیں۔ مگر بیٹا یہ تو تمہارے ہیں تم پہنا کرو انہیں ۔ امی اس کی ہمت پر حیران ہوئی۔ نہیں امی آپ کو تو پتا ہے کہ مجھے زیادہ زیور پہنے کا شوق نہیں ہے میرے پاس ایسے ہی رکھے ہیں آپ رکھ لیں پلیز پھر اور زیور میرا پڑا تو ہے ناں کبھی دل کیا تو وہ پہن لوں گی۔ یہ کہ کر وہ اندر چلی گئی اور امی سوچوں کے سمندرمیں غوطہ زن انہیں ہاتھوں میں لیے گھماتی رہ گئیں۔ جب سے تائی جان اور اریبہ کی اصلیت امی پر ظاہر ہوئی تھی تب سے انہوں نے نیچے آنا کم کر دیا تھا امی نے ان کے رویے کومہرواور بھائی سے چھپائے رکھا صرف ابو کو بتایا، ان کے سامنے صرف یہی کہا کہ اریبہ راضی نہیں ہے اور ساتھ واضح اعلان بھی کر دیا کہ اب وہ بھائی کے لیے نئی دلہن دیکھنے کی تلاش شروع کر چکی ہیں۔ امی نے مہرو کو ہر طرح سے تحفظ کا یقین دلانے کی کوشش کی کہ اس کے حقوق پر کوئی حرف نہیں آئے گا اور وہ یہ قدم انتہائی مجبوری میں اٹھا رہی ہیں۔ وہ بے شک دلی طور پر بہت افسردہ تھی مگر سب کی خوشی میں بظاہر پوری طرح شریک تھی۔ امی روز خالہ فاخرہ کے ہمراہ رشتے دیکھنے جاتی تھیں وہ من پسند رشتے کی تلاش میں تھیں آخر ایک روز انہوں نے خوش خبری سنا دی کہ خالہ فاخرہ کے قریبی رشتہ داروں میں انہیں ایک لڑکی پسند آ گئی ہے دو روز بعد وہ ہمارا گھر دیکھنے آئیں گے فوری طور پر سرگودھا سے مجھے بھی بلالیا گیا۔ پہلے دن گھر میں صفائی ستھرائی کا کام مکمل کیا گیا اس شام کو میں امی اور خالہ فاخرہ بازار گیں، اور ان کی دعوت کے سلسلے میں پھل، مٹھائیاں آئس کریم وغیرہ خرید لائیں۔ ساتھ امی نے گھر کی سجاوٹ بڑھانے کی لیے کچھ ڈیکوریشن پیسر خریدے اور بھائی کے نکاح بلکہ بات پکی ہونے سے پہلے ہی تائی جان اور اریبہ سمیت گھر کے ہر فرد کے لیے قیمتی سوٹ خریدے۔ ایک عدد سوٹ خالہ فاخرہ کے لیے بھی بطور تحفہ دینے کو خریدا۔ رات کافی دیر ہو چکی تھی جب ہم گھر واپس آئے سوتن کے آنے کا دکھ مہرو کے چہرے پر واضح تھا اس کی آنکھیں سوجی ہوئی تھیں جیسے ہمارے جانے کے بعد جی بھر کر روئی ہو لیکن ہمارے سامنے پھر سے مدھم انداز سے مسکرانے والی مہرو بن چکی تھی اس نے خریدی گئی ہر چیز کو دیکھا اور تعریف کی۔ امی نے ایک بہت خوب صورت بوتیک کے کام والا سوٹ اسے مہمانوں کی آمد پر پہننے کو دیا۔ تائی جان صرف اس بات پر خوش تھیں کہ مہرو پر سوتن کا طوق آنے والا ہے تبھی اس روز امی کے کانوں میں سب کچھ پڑنے کے بعد وہ پہلی مرتبہ نیچے آئیں ورنہ بھائی سے اریبہ کا رشتہ نہ ہونے کے دکھ سے انہیں اپنی سوچ کے امی کے آگے عیاں ہونے کی شرمندگی زیادہ تھی۔ اگلے روز مہمانوں نے شام آٹھ بجے آنا تھا سات بجے ہم سب تیار ہو گئے ان کے لیے اعلی قسم کے کھانے بھی تیار کر لیے گئے تھے۔ مہرو جب تیار ہو کر آئی تو اسے سجا سنورا دیکھ کر میری آنکھیں بھر آئیں وہ بے انتہا خوب صورت لگ رہی تھی۔ کاش مہرو میں یہ ایک کمی بھی نہ ہوتی تو یہ کتنی مکمل ہوتی مگر مکمل ذات تو صرف اللہ تعالیٰ کی ہے ناں تکمیل انسان کو چھو کر نہیں گزری جو انسان ہے وہ مکمل نہیں ہو سکتا اور جو مکمل ہو وہ انسان نہیں ہوسکتا۔ میں اپنے ہاتھوں پر لگی مہندی کے ڈیزائن پرانگلی پھیرتے ہوئے نجانے کیوں ایسا سوچنے لگی تھی۔ مہمانوں کی آمد میں ابھی کچھ دیر باقی تھی کہ امی کو خیال آیا کہ وہ مٹھائی کی سجاوٹی ٹوکری جس کا کل آرڈر دے آئی تھیں آج اٹھانا بھول گئی ہیں۔ امی نے بھائی سے کہا کہ وہ جا کر لے آئیں گھر واپس جاتے ہوئے وہ مہمانوں کو بطور تحفہ پیش کرنی ہے مگر بھائی نے جانے سے انکار کر دیا اور ساتھ اپنے ملازم کو بھیج دیا جس سے وہ ڈرائیور کا کام بھی لیتے تھے۔ ابواور خالہ فاخرہ بھی ساتھ چلے گئے اور ساتھ میں وہ کہہ گئے کہ وہ جلدی آجائیں گے اگر مہمان آجائیں تو انہیں پورے احترام سے بٹھانا ان کے جانے کے بعد مہرو نے فرحان کی طرف اشارہ کیا کہ میں ہی اسے حلیہ بدلنے کا کہہ دوں باقی تو اس نے کسی کی نہیں مانی۔ میں نے جب اسے ہنس کر کہا کہ اپنا حلیہ بدل لو پورے مجنوں لگ رہے ہو تو میری بات سن کر وہ چیخ پڑا۔ کیا فری تمہیں نہیں لگتا کہ مہرو کے ساتھ کتنا بڑا ظلم ہو رہا ہے اس پر کیے گئے احسانات کا بدلہ اتارنے کے لیے اس سے کتنی بڑی قربانی لی جارہی ہے کیا ضروری ہے کہ میری دوسری شادی ہو؟ بے ترتیب بالوں اور بڑی ہوئی شیو کے ساتھ فرحان بھائی واقعی افسردہ لگ رہے تھے میں پیچھے ہٹ گئی شاید ہم سب امی ابو کی مرضی اور خواہش کے آگے بے بس تھے۔ بھائی یہ کہہ کر اندر چلے گئے مہرو کونے میں سر جھکائے خاموش کھڑی تھی اس نے انگلیوں سے آنسو صاف کیے۔ کافی ٹائم گزر چکا تھا میں نے ابو کا نمبر ملایا کہ وہ کہاں ہیں تو وہ بند تھا۔ فاخرہ خالہ اپنا سیل فون گھر رکھ گئی تھیں نہ مہمان آئے اور نہ ہی امی ابو مجھے اور مہرو کو شدید پریشانی لاحق ہونے لگی۔ تائی جان ہمارے پاس نہ تھیں ورنہ وہ اپنی کڑوی کسیلی باتوں سے جلتی پر تیل کا کام ضرور کرتیں۔ فرحان بھائی بھی اپنے کمرے میں چلے گئے تھے وقت تیزی سے گزر رہا تھا۔ میرے دل کی دھڑکن تیز ہوگئی۔ جب دس بجنے والے تھے تو میرے ضبط کا بند ٹوٹ گیا مہرو پہلے ہی آنسو بہا رہی تھی میں فوراً فرحان بھائی کے کمرے میں گئی وہ لیٹے ہوئے تھے میں نے انہیں جھنجوڑا اور تقریباً چلاتے ہوئے بولی۔ بھائی اللہ کے لیے امی ابو کا پتا کریں تھوڑی دیر میں آنے کا کہہ گئے تھے اور تین گھنٹے ہونے کو آئے ہیں ۔ آپ کے ملازم کو گاڑی ٹھیک سے چلانی آتی ہے ناں؟ میرے اندر شکوک وشہبات جنم لینے لگے۔ الٹے سیدھے وہم نہ پالو جب امی اور فاخرہ خالہ ساتھ ہوں تو انہیں وقت گزرنے کا احساس ہی نہیں ہوتا۔ کیسی بات کر رہے ہیں آپ فرمان امی تو ایسی ہیں ہی نہیں کہ اس صورت حال میں کہ جب مہمانوں نے بھی آنا تھا وہ گھر سے باہر رہتیں ان کے نمبرز بھی بند ہیں کم سے کم وہ فون کر کے یہ تو پوچھ سکتے تھے کہ مہمان آئے کہ نہیں، فرحان میرا دل ڈوب رہا ہے اللہ کرے وہ خیریت سے ہوں۔ یہ کہہ کر مہرو دوپٹہ منہ پر رکھ کر رونے لگی۔ تم فکر نہ کرو میں جاتا ہوں ان کے پیچھے اگر وہ گھر واپس آیں تو میرے نمبر پر کال کر کے مجھے بتا دینا۔ جب ہم لاؤنج میں بھائی کے پیچھے پہنچیں تو تائی جان آئی بیٹھی تھیں شاید وہ ہمارا تماشہ دیکھنے آئی تھیں۔ ہم دونوں جو کچھ دیر پہلے مکمل تیار تھیں اب بے حال کھڑی تھیں۔ بھائی ابھی گیٹ کی طرف بڑھنے ہی لگے تھے کہ باہر گاڑی رکنے کی آواز آئی وہ سوالیہ نظروں سے ہمیں دیکھنے لگے۔ ابو اور فاخرہ خالہ گاڑی سے نکلے تو مبارک باد دیتے ہوئے آگے بڑھ گئے۔ ہم پتھر کے بنے کھڑے تھے کچھ دیر بعد امی باہر آئیں تو ان کے بازوؤں میں ایک ننھا سا بچہ موجود تھا وہ انہوں نے آگے بڑھ کر مہرو کی طرف بڑھایا۔ آج سے میری مہرو اس بچے کو پانے کے بعد مکمل ہوگئی ہے۔ مہرو نے اسے گود میں لیا تو فرحان بھائی آگے بڑھے۔ امی یہ سب کیا ہے یہ بچہ کس کا ہے؟ فرحان یہ تمہارا بچہ ہے ہمارا بچہ ہے جس طرح کبھی مہرو کا دنیا میں کوئی نہیں رہا تھا اس بچے کا بھی کوئی نہیں ہے ۔ شاید یہ ہمارے لیے ہی دنیا میں آیا ہے یہ مہرو کی گود میں پرورش پائے گا۔ تائی جان بھی پھٹی آنکھوں سے یہ منظر دیکھ رہی ہیں۔ اور وہ رشتہ دیکھنے کو آنے والے مہمان، میں نے دوسرے رخ پر سوچنا شروع کر دیا۔ بیٹا سرپرائز ایسے ہی تو دیے جاتے ہیں اور یہ مہمان کسی سے کم ہے جس کی آمد نے کھڑے کھڑے تجھے پھوپو بنا دیا اور اس کے آنے کے بعد میرا نہیں خیال کہ فرحان کو اب دوسری شادی کی ضرورت رہے گی ۔ فاخرہ خالہ کی اس بات پر سب ہنس دیے۔ مہرو اپنے ہونٹوں سے اس ننھے پھول کو مسلسل بوسے دے رہی تھی آنکھیں آنسوؤں سے تر تھیں۔ ابو امی میں آپ لوگوں کا ایک بھی احسان اتارنے کے قابل نہیں ہوں اور اس احسان کو جو آپ نے آج مجھ پر کیا ہے اگر مجھے اتارنے کی طاقت مل بھی جائے تو میں بھی نہ اتار سکوں گی ۔ مہرو برستی آنکھوں کے ساتھ خوشی سے مسکرا بھی رہی تھی یہ خوشی کے آنسو تھے انمول خوشی کے۔ مہرو بیٹا تم نے ہر مشکل گھڑی میں ہمارا ساتھ دیا اگر تمہیں اس گھر میں لانے کا فیصلہ اللہ تعالیٰ نے ہمارے حق میں بہتر ثابت کیا تھا تو ان شاء اللہ یہ ننھا وجود بھی و ہمارے لیے باعث رحمت و مغفرت ثابت ہوگا اور خاص بات یہ کہ یہ بچہ تمہاری گود میں پرورش پائے گا۔ ابو نے یہ کہہ کر محبت سے اس کے سر پر ہاتھ رکھا فرحان بھائی آگے بڑھ کر ابو کے گلے لگ گئے۔ تائی جان حسرت بھری آنکھوں سے ہمارے مکمل خاندان کو دیکھ رہی تھیں جنہوں نے آزمائش میں بھی کبھی ایک دوسرے کا ساتھ نہ چھوڑا۔ ان کے چہرے پر میں نے پہلی مرتبہ اتنی مایوسی اور پریشانی دیکھی تھی وہ آگے بڑھیں سب کو مبارک باددی اور پھر ابو سے مخاطب ہوئیں۔ بھائی صاحب مجھے پر بھی ایک مہربانی کریں۔ سب سوالیہ آنکھوں سے دیکھنے لگے۔ اریبہ کی عمر نکلتی جارہی ہے اس کے لیے کوئی مناسب سا رشتہ دیکھیں جو آپ کو اس کے لیے بہتر لگے مجھے منظور ہوگا ۔ تائی جان کی اس بات پر سب کھلکھلا کر ہنس دیے- بھئی پھر تو آج کا دن اس لحاظ سے بھی مبارک ثابت ہوا۔ اس کے بعد پھر ہر طرف خوشی کے قہقہے گونجنے لگے تھے اور امی آگے بڑھ کر سب میں تحائف تقسیم کر رہی تھیں-
JadoJhad Ki Adhuri Kahani | UrduZone,"چچا فیروز ہمارے پڑوس میں رہتے تھے ۔ پڑوسی ہونے کے ناتے والد صاحب ان کا خیال رکھتے ، وہ بہت غریب آدمی تھے اور محنت مزدوری کر کے اپنے کنبے کی کفالت کر رہے تھے۔ ان کی چار بیٹیاں اور ایک بیٹا تھا، جس کا نام راشد تھا۔ ان دنوں ہم خانیوال میں رہتے تھے۔ یہاں والد صاحب کی کچھ زرعی اراضی تھی، جس کی دیکھ بھال اور پیداوار سے ہمارا خاندان خوش حال تھا۔ چچا فیروز ہمارے رشتہ دار نہیں تھے تاہم والد صاحب اُن سے بھائیوں جیسا تعلق رکھتے تھے، کیونکہ برسوں پرانی ہمسائیگی چلی آرہی تھی اور راشد میرے بھائی افتخار کے ساتھ کھیل کر بڑا ہوا تھا۔ دونوں کی بچپن سے دوستی تھی۔ راشد جب بھی ہمارے گھر آتا تو والدہ دیسی گھی ، شکر اور پراٹھے سے اس کی تواضع کرتیں وہ اچھی عادات کا مالک بےحد ذہین اور حساس دل رکھنے والا لڑکا تھا۔ اپنے باپ کی طرح تند مزاج نہیں تھا۔ بھائی افتخار جب اسکول جاتے راشد کا جی کرتا کہ وہ بھی اسکول جائے لیکن چچافیروز اسے پڑھانے کے حق میں نہیں تھے۔ ان کا کہنا تھا کہ پڑھ لکھ گیا تو مزدوری نہیں کر پائے گا اور نوکری فی زمانہ غریب کی اولاد کو ملتی نہیں، پھر کیا فائدہ اسکول بھیجنے کا ؟ وہ خود بھی پڑھے لکھے نہ تھے لیکن راشد کی ماں کو بڑا شوق تھا کہ اس کا بیٹا پڑھ جائے ، جیسے ہر ماں کا ارمان ہوتا ہے۔ دراصل راشد کا ماموں تعلیم یافتہ اور اچھے عہدے پر فائز تھا۔ سو راشد کی ماں کا آئیڈیل اس کا بھائی تھا، جس نے تعلیم کے بل بوتے پر معاشرے میں باعزت مقام حاصل کیا تھا تبھی وہ یہ چاہتی تھی کہ اس کا لخت جگر اپنے ماموں کے نقش قدم پر اپنی منزل پالے اور سارے کنبے کو غربت کے جان لیوا اندھیرے سے باہر کھینچ لے جائے۔ رضیہ سلائی کڑھائی کر کے شوہر کا معاشی سہارا بنی ہوئی تھی تاکہ وہ لڑکے کو اسکول بھیجنے پر راضی ہو جائے۔ بالآخر میرے والدین کے سمجھانے پر چچا فیروز بیٹے کو اسکول بھیجنے پر راضی ہو گئے۔ راشد نے پانچویں کا امتحان پاس کر لیا تو اس کے باپ نے اُسے پڑھائی سے ہٹالیا اور بیوی سے کہنے لگے ۔ اب تو تیرے بیٹے کو لکھنا پڑھنا آگیا ہے۔ اتنی تعلیم کافی ہے۔ یہ تیرہ برس کا ہو گیا ہے ، ابھی سے کام پر لے جائوں گا تو آگے کچھ کر پائے گا,ورنہ کام ہڈیوں میں اترے گا نہیں، مشقت سے جی چرانے لگے گا۔ شوہر کے اس فیصلے پر بیوی کا دل کٹ کر رہ گیا۔ رضیہ چاچی کسی صورت بیٹے کا مستقبل تباہ ہوتے نہیں دیکھ سکتی تھی۔ ایک دیہاتی عورت کے لئے شوہر کے سامنے زبان کھولنا بھی کٹھن بات تھی۔ تب وہ میرے والد کے پاس آئی۔ کہا کہ بھائی صاحب، میرے بھائی کو میری طرف سے خط لکھ دو۔ اس نے خط میں بڑی منت سماجت کی تھی کہ وہی بھانجے کو اپنے پاس بلا کر اسکول میں داخل کروا دے تاکہ وہ سنہری خواب جو اس کی آنکھیں بیٹے کے لئے دیکھنا چاہتی تھیں، ان کا اس طرح غربت کی چھری سے قتل نہ ہو۔ خط کی عبارت میں آنسوئوں کی نمی بھی گھلی ہوئی تھی۔  ابا نے رضیہ چاچی کے بھائی کو خط لکھ دیا – جو عبارت اس خاتون نے لکھوائی سب تحریر کر کے خط پوسٹ کر دیا۔ بھائی کے دل پر بہن کی التجا کا گہرا اثر ہوا وہ شخص خط ملتے ہی حیدر آباد سے خانیوال اپنے بھانجے کو لینے آگیا۔ اپنی خوشیوں میں مگن رہنے والے بھائی نے جب دُکھیاری بہن کے گھر غربت کا دردناک منظر دیکھا تو لرز کر رہ گیا۔ اسے خیال آیا کہ ایک مدت بہن کی طرف سے غافل رہ کر اس کی کتنی حق تلفی کی ہے۔ یہاں تو فاقوں کا راج تھا، پھر بہنوئی بیٹے کو کیونکر پڑھاتا؟ گھر کیا تھا، جس کی چھت گرمیوں میں دُھوپ کو نہ روک سکتی تھی اور سردیوں میں بارش کی بوچھاڑیں اپنی من مانی کرتی تھیں۔ چاروں بھانجیاں خاصی سیانی ہو چکی تھیں۔ ان کا بوجھ بھی دھرتی کا سینہ شق کرنے کو کافی تھا۔ اسے اپنی صابر اور مظلوم بہن پر بڑا ترس آیا اور بہنوئی کو قائل کرنے کی ٹھان لی۔اول تو فیروز چچا پہلے تو اپنے بیٹے کو ماموں کے ساتھ بھیجنے پر تیار نہ تھے لیکن سب گھر والوں اور کچھ رشتہ داروں کے اصرار پر بالآخر وہ راشد کو حیدر آباد بھیجنے پر راضی ہو گئے۔ راشد کو خود بھی پڑھنے لکھنے کا بہت شوق تھا۔ اس نے پانچویں جماعت بہت اچھے نمبروں سے پاس کی تھی۔ ماموں کے ساتھ حیدر آباد آکر وہ بہت خوش تھا، جیسے سچ مچ کی جنت میں آگیا ہو ۔ میرے والد بھی ان دنوں محکمہ مال میں اچھے عہدے پر فائز تھے ، تبھی رضیہ کے بھائی بابر سے ان کی اچھی سلام دعا تھی۔ جب ابا اور اماں حیدر آباد جاتے تو بابر صاحب کے گھر ضرور جاتے تھے۔ ان لوگوں کو رضیہ چاچی کے دگرگوں حالات کا دُکھ تھا اور اب یہ ان کی مالی مدد کرنے لگے تھے۔ فیروز چچا غریب ضرور تھے مگر کبھی اپنی غربت کا ڈھنڈورا نہیں پیٹتے تھے۔ مالی مشکلات کے باوجود خاصے خود سر اور خود دار تھے۔ وہ کبھی بابر انکل کے در پر نہیں گئے نہ ہی ان سے کسی قسم کا رابطہ رکھتے تھے۔ فیروز چچا کی ایسی ہی سرشت تھی کہ وہ اپنے سے بہتر مالی پوزیشن والے رشتہ داروں سے گھلتے ملتے نہ تھے بلکہ ان کے در پر جانے میں آہانت محسوس کرتے تھے۔ راشد کی ممانی بہت اچھی خاتون تھیں۔ وہ تعلیم یافتہ تھیں، اس لئے تعلیم کی قدر جانتی تھیں، تنگ دل نہ تھیں۔ اس خاتون نے پہلے ہی دن راشد کو قبول کر لیا۔ اسے ماموں کے گھر کوئی تکلیف نہ تھی۔ممانی اس کی ہر ضرورت کا خیال رکھتی تھیں۔ جب سے راشد ان کے گھر آیا تھا، بابر کو بیوی اس کے قدموں کو مبارک سمجھنے لگی تھی کہ بارہ سال بعد اسے اولاد کی خوشی ملنے والی تھی۔ وہ جتنا جیب خرچ چاہتا، یہ عورت اسے دے دیتی اور ماں جیسا پیار بھی دیتی۔ اس قدر چاہت اور پُر سکون ماحول نے راشد کی شخصیت پر خوشگوار اثر ڈالا اور اس کی ذہانت چمک اٹھی۔ اب وہ سکول کا سب سے اچھا طالب علم تھا۔ ہر امتحان میں پوزیشن لیتا، کھیلوں میں بھی آگے آگے رہتا تھا۔ اس کی محنت اور ذہانت سے ہر اُستاد خوش تھا۔ وہ ہر ایک کا چہیتا بن چکا تھا۔ اب وہ غربت کی ذلت میں نہیں، ایک خوشحال گھرانے میں جی رہا تھا۔ گاڑی میں اسکول آتا جاتا، نوکر اس کی خدمت پر مامور تھا۔ لہذا خود اعتمادی کی دولت سے مالا مال ہو گیا تھا۔ ہنس مکھ اور خوش مزاج تھا، صرف ایک بات تھی کہ جب بھی اسکول میں کوئی دوست راشد سے اس کے والد کے بارے سوال کرتا تو وہ اُداس ہو جاتا اور بات کو ٹال جاتا۔ یوں وقت گزرتا رہا اور اس نے آٹھویں جماعت پاس کرلی۔ افتخار بھائی نے آرٹس کے مضامین لے لئے تھے جبکہ راشد نے اپنے لئے سائنس کو چنا۔ اس دوران چند دن کی چھٹیوں پر خانیوال آیا اور جلد لوٹ گیا۔ اسے ڈر تھا کہ اس کے والد روک نہ لیں اور تعلیم کا سلسلہ ٹوٹ جائے۔ میٹرک کے امتحان میں راشد نے فرسٹ پوزیشن لی۔ اس دوران اس کی ماں بیٹے سے ملنے کئی بار حیدر آباد گئی مگر راشد ایک بار بھی گھر نہ آیا۔ چھٹیوں میں اس کے ماموں کہتے کہ اپنے بابا سے مل لو مگر وہ انکار کر دیتا اور ٹال مٹول سے کام لیتا۔ ماں صبر سے واپس لوٹ جاتی کہ اس کو تو بیٹے کی خوشی اور اس کا مستقبل عزیز تھا۔ کالج میں وہ ہاکی کا بہترین کھلاڑی منتخب ہوا تو اس کا مزاج کچھ بدل گیا۔ اب وہ بڑے بڑے امیروں کے لڑکوں سے دوستی رکھتا تھا۔ رہن سہن شکل و صورت سے وہ کسی امیر زادے سے کم نہ تھا۔ ماموں کے پاس پیسے کی کمی نہ تھی۔ وہ اس کی جیب میں رقم ڈالتے رہتے تاکہ وہ کالج میں زیادہ بااعتماد اور سوشل رہے۔ انہی دنوں میرے والد کا ایکسیڈنٹ ہو گیا۔ افتخار کو تعلیم چھوڑ کر گھر سنبھالنا پڑ گیا۔ اس نے اپنے چچازاد کے ساتھ کاروبار میں شرکت کی اور ادھر مصروف ہو گیا کہ راشد سے بھی ملنے نہ جاسکا۔ ایک روز بھائی کو کاروبار کے سلسلے میں حیدر آباد جانا پڑا تب وہ راشد کے ماموں کے گھر گیا۔ پتا چلا کہ کالج ٹرپ پر گیا ہے۔ ایک کلاس فیلو سے بھائی نے ملاقات کی تو اس نے بتایا کہ راشد تو ایک ماہ سے کالج سے غائب ہے۔ ایک ماہ بعد کالج والوں نے اس کے ماموں سے رابطہ کیا۔ ماموں نے کہہ دیا کہ وہ بیمار ہے اور خانیوال گیا ہوا ہے لیکن قصہ کچھ اور تھا۔ دراصل یہ لڑکا راشد سے کدورت رکھتا تھا۔ قصہ یوں تھا کہ کالج کا ایک لڑکا ابرار جس کے عزیز خانیوال میں تھے اور اس کے ان عزیزوں کا گھر بھی ہمارے محلے میں تھا۔ جب یہ لڑکا عزیزوں کے وہاں آیا تو چچا فیروز اس سے جا کر ملے اور بیٹے کے بارے دریافت کیا۔ یہ بھی کہا کہ وہ چھٹیوں میں بھی گھر نہیں آیا۔ کیا بہت پڑھ رہا ہے یا پڑھائی سے پہلے ہی بڑا آدمی بن گیا ہے۔ مجھ سے تو پہلے ہی دوری رکھتا تھا۔ ماموں کے گھر جا کر ہاتھ سے ہی نکل گیا ہے۔ فیروز چچا کی ایسی باتیں سن کر اس لڑکے کو دشمنی نکالنے کا موقع ملا۔ وہ بھی ہاکی کا کھلاڑی تھا مگر اچھا نہ کھیلنے کی وجہ سے اُسے ٹیم سے الگ کر دیا گیا تھا، تب سے اس کے دل میں راشد کے لئے حسد پیدا ہو گیا تھا۔ اب جو موقع ملا تو فیروز چچا کے خوب کان بھرے کہ آپ کا لڑکا پڑھائی نہیں ، عیش کر رہا ہے۔ ماموں کا کیا ہے ، ان کا اپنا بیٹا تو ہے نہیں ، جو راشد کا جی چاہے کرے، آج کل آپ کا لڑکا کھیلوں میں اول آرہا ہے۔ بڑا اچھا کھلاڑی ہے مگر پڑھائی کا کچھ پتا نہیں ہے۔ چاچا فیروز خود پڑھے لکھے تھے نہیں، کھیل کا سُن کر  بھنا گئے کہ میں یہاں اکیلا محنت مزدوری کر رہا ہوں اور وہ وہاں کھلاڑی بنا ہوا ہے۔ اگلے دن فیروز چچا حیدر آباد روانہ ہو گئے اور راشد سے کہا کہ گھر چلو، بہت کھلاڑی بن لئے اور بڑے عیش کرلئے۔ میں وہاں تنہا مزدوریاں کر رہا ہوں اور تیری بہنوں کے ہاتھ پیلے کرنے کی فکر میں گھلا جارہا ہوں- نہ میری ضعیفی کا خیال اور نہ عزت کا، مفت کی چپڑیاں جو مل رہی ہیں۔ بہنوئی نے بہت سمجھایا مگر وہ نہ مانا۔ جب بابر انکل نے زیادہ اصرار کیا کہ لڑکے کو پڑھائی سے مت نکالو، اسے پڑھنے دو تو چچا اور بپھر گئے کہ تم ہی ہو جو اس کو اتنے روپے جیب خرچ کے دے کر خراب کر رہے ہو۔ یہ میرے بڑھاپے کا سہارا ہے ۔ اولاد نرینہ کی اس لئے خواہش نہ کی تھی کہ یہاں پڑھنے کے بہانے کھیلے اور تم لوگ مجھے بے وقوف بناتے رہو۔ اتنی باتیں سنائیں کہ انکل بابر بھی غصے میں آگئے اور کہا کہ ٹھیک ہے، لے جائو اپنے لڑکے کو ، میں نے اس کی کمائی نہیں کھانی۔ اگر پڑھ لکھ کر کچھ بن جاتا تو تم ہی کمائی کھاتے۔ میں نے تو اپنی بہن کی خاطر اسے رکھا اور پڑھارہا تھا۔ تم کو نہیں منظور نہ سہی۔ باپ بیٹے کو زبردستی گھر لے آیا۔ یہاں مسائل بھرے گھر میں راشد سخت ناامیدی کا شکار ہو گیا۔ باپ کا ڈنڈا کہ کمائو گے تو کھاو گے ۔ میں اب مزدوری کر کے تھک گیا ہوں۔ تمہاری بہنوں کا جہیز بنانا ہے اور شادی کے اخراجات بھی پورے کرنے ہیں۔ راشد بہت آزردہ تھا۔ وہ تو دل لگا کر پڑھ رہا تھا ، اب ملازمت کے لئے دھکے کھانے پڑ گئے مگر جگہ جگہ ناکامی کا منہ دیکھنا پڑا۔ ملازمت نہ ملی ادھر ماموں نے ناراض ہو کر ساتھ چھوڑ دیا۔ فیروز چچا کی اکھڑ مزاجی کے باعث ان کے تعلقات دوسرے عزیزوں سے بھی اچھے نہیں تھے جو اس کی مدد کرتے۔ بہر حال انہوں نے کہیں نہ کہیں سے قرض لے کر اُس کو کریانہ کی دکان کھول دی۔ وہ تعلیم چھوڑ کر کریانہ کی دُکان پر تو بیٹھ گیا مگر بہت اداس اور بجھا بجھار بنے لگا۔ یہاں پر غربت ، مایوسی اور طعنے ملے اور وہ انجینئر بننے کے خواب دیکھ رہا تھا۔ ماحول کا تضاد اور باپ کی سختی کو سہ نہ سکتا تھا۔ باپ نے دُکان کھول کر دے دی اور یہ بھی کہہ دیا کہ تم کمائو، ہم کھائیں گے۔ بہت تم نے عیش کرلئے ، ایسی پڑھائی کہ دو ٹکے کی نوکری تک نہ ملی، کس کام کی ہے۔ وہ جو غربت کے دن بھلا چکا تھا، آٹھ دس سال سکون اور آرام کے ماموں کے گھر گزار آیا تھا، جہاں غم تھا اور نہ فکرات کا جہنم تھا۔ اچانک اس افتاد سے بوکھلا گیا۔ اس کی سمجھ میں نہیں آتا تھا کہ کیا کروں ؟ اس کے لئے تمام راستے بند ہو چکے تھے۔ چھوٹی سی دُکان سے کہاں گھر چلتا ہے ؟ جبکہ دکان چلانے والا بھی ایک ٹوٹے ہوئے دل کا ناتجربہ کار لڑکا ہو۔ راشد نے ماموں کو خط لکھا اور تمام حالات تحریر کر دیئے مگر بابر انکل تو چچا فیروز سے سخت نالاں تھے، لہذا انہوں نے بھانجے کو خط کا جواب نہ دیا۔ دکان میں لگا ہوا سرمایہ گھر کے راشن میں رفتہ رفتہ پورا ہوتا گیا۔ جب منافع نہ ہوا تو راشد سخت مایوسی کا شکار ہو گیا۔ باپ نے بے حد سخت سست کہا اور باور کرایا کہ ماموں کے گھر کے عیش و آرام اور کالج کے ماحول نے تم کو نکما کر دیا۔ دکان کو توڈبو بیٹھے ہو۔ قرض الگ چڑھ گیا ہے اب پھر سے نوکری ڈھونڈ و شاید کہیں چپراسی ہی لگ جائو۔ وہ بیچارہ اور درخواستیں ٹائپ کروا کر میرے والد کے پاس آیا، انہوں نے بھی کوشش کی لیکن میٹرک پاس کو اچھی نوکری کیا ملنی تھی کہ چھوٹی موٹی نوکری کے لئے بھی کئی ایسے بے روزگار نوجوانوں نے درخواستیں دے رکھی تھیں جو گریجویٹ تھے۔ راشد بے شک محنتی، باصلاحیت تھا لیکن باپ نے اپنی ناعاقبت اندیشی کے سبب اس کی ذہنی صلاحیتیں سلب کر لی تھیں۔ فیروز چاچا ان پڑھ ہی نہیں جلد باز بھی بہت تھے۔ تھوڑا سا صبر کے ساتھ انتظار کر لیتے اور راشد کو تعلیم مکمل کر لینے دیتے تو باہر نکل اُسے کسی نہ کسی جگہ نہیں تو اسی مل میں اچھی ملازمت پر لگا سکتے تھے جہاں چاچا فیروز کام کرتے تھے مگر چاچا ایسے ہٹ دھرم لوگوں کو کون سمجھا سکتا ہے۔ بے شک ان کی مالی مشکلات تھیں مگر انہوں نے یہ نہیں سوچا کہ ان کے اکلوتے بیٹے کی تعلیم کا خرچہ کوئی دوسرا برداشت کر رہا ہے اور لڑکا حیدر آباد کے بہترین تعلیمی ادارے میں تعلیم پا رہا ہے۔ رہنے کھانے پینے کے علاوہ جیب خرچہ اور اچھے لباس کی سہولیات بھی ماموں نے اپنے ذمہ لے لی تھیں تب ان کو کچھ تو صبر و حوصلہ کرنا چاہئے تھا۔ ماں بچاری فریاد کرتی رہ گئی اور راشد کی تو اب یہ حالت تھی کہ جب بھی گھر میں گھستا، باپ کی تلخ باتیں پگھلے ہوئے سیسے کی طرح کانوں میں پڑتیں۔ باپ کی باتوں نے اس کے دل پر ایسے کچوکے لگا کہ کمرے میں جا کر رونے لگتا تھا۔ راشد ان دنوں بہت پریشان رہنے لگا تھا۔ راتوں کو بھی سوتا نہ تھا بلکہ روتا ہی رہتا تھا۔ اس کا غم دیکھ کر بڑی بہن بیمار رہنے لگی، دوسری کارشتہ اس لئے ٹوٹ گیا کہ بیاہنے کو جہیز نہ تھا، لیکن ان باتوں کا ذمہ دار راشد تو نہ تھا کہ ہر مصیبت اور بد قسمتی کا اسی کو ذمہ دار ٹھہرا دیا جاتا۔ سوائے میرے بھائی افتخار کے، کوئی بھی اس کی تکلیف اور ذہنی اذیت کو نہ سمجھ سکا، جو گھر آکر اپنے دوست کی پریشانی پر کڑھتا تھا۔ تنگ آکر راشد نے خواب آور گولیوں میں ساری ہمت اور تعلیم ڈبو دی۔ اس کی زندگی کے ساتھ یہ جدوجہد کی ادھوری کہانی بھی ختم ہو گئی۔ ماں اور بہنوں نے اس کے لئے جو خواب دیکھتے تھے، وہ اس کے ساتھ قبر میں دفن ہو گئے۔ باپ بھی آہیں کھینچتا مگر یہی کہتا کہ آہ تعلیم کی چاہت نے میرے بیٹے کو مجھ سے چھین لیا اور ماموں پچھتارہا تھا کہ اپنی آنا کو عزیز رکھ کر اس نے پیارا اور ذہین بھانجا کھودیا۔ کاش وہ ایسی غفلت سے کام نہ لیتا۔ میں بھی ایک دن اپنے والدین اور بھائی کے ہمراہ  راشد کی قبر پر فاتحہ پڑھنے گئی تھی۔ وہ اپنی آخری آرام گاہ میں ابدی نیند سو رہا تھا۔ یہ کہانی صرف راشد کی ہی نہیں، اس جیسے کتنے ہی نوجوانوں کی ہے جو تعلیم حاصل کرنا چاہتے ہیں۔ مستقبل کے سنہرے خوابوں کے لئے جدوجہد بھی کرتے ہیں مگر حالات انہیں کیا سے کیا بنا دیتے ہیں۔ غربت کی ڈائن ہمارے وطن کے ایسے ہزاروں نوجوانوں کے عزائم اسی طرح نکل جاتی ہے کہ ماں باپ بس آنسو ہی بہاتے رہ جاتے ہیں۔ کتنے المیے چھپا لیتی ہے یہ ہمارے خوابوں کی سرزمین… تین عورتیں تین کہانیاں"
Qasoor Kis Ka? | UrduZone,میرا جنم بھارت کے صوبے راجستھان میں ہوا۔ بے شک میں ایک ہندو گھرانے میں پیدا ہوئی تھی لیکن میرے بچپن میں ایک ایسا واقعہ ہوا جس کو دیکھ کر میرا ہندو دل مسلمان ہو گیا اور میں صرف نام کی ہندو رہ گئی کیونکہ میرے ماں ، باپ ہندو تھے اور وہ واقعہ جس نے مجھے اپنے مذہب سے بیزار کیا، وہ ستی کا واقعہ ہے۔ میرے والد جے پور کے ٹھا کر تھے اور ان کی اونچی حویلی تھی جس سے کچھ ہی دوری پر ایک میدان میں ایک ویدھا جوان عورت کو جس کی عمر بمشکل سترہ سال تھی “ستی” کی رسم کی بھینٹ چڑھتے میں نے اپنی معصوم آنکھوں سے دیکھا تھا۔ آگ کے شعلے میرے باپ کی اونچی حویلی کی بالائی منزل سے صاف دکھائی دے رہے تھے اور وہاں لوگ ایسے جمع تھے جیسے کوئی جشن ہو۔ میری عمر گرچہ بہت کم تھی مگر میں ایک زندہ اور خوبصورت لڑکی کو زندہ جلنے کے کرب سے گزرتے دیکھ نہ سکی تھی اور چیخ مار کر بے ہوش ہوگئی تھی۔ میری باندی نے آکر مجھے اٹھایا اور بستر پر لٹایا، مور چھل سے ہوا دی اور منہ پر عرق گلاب کی بارش کی۔ مجھے جب ہوش آیا تو اس بھیانک نظارے نے میرے حواس زخمی کر رکھے تھے تبھی میں نے اپنی ماتا کو کہا کہ ماں! کیوں اس معصوم اور خوبصورت لڑکی کو زبردستی زندہ آگ میں پھینکا گیا جبکہ وہ جینا چاہتی تھی اور مرنا نہیں چاہتی تھی۔ ماں نے جواب دیا تھا، اس لئے کہ وہ ودوھا ہو گئی تھی اور ہمارے مذہب میں یہی رواج ہے کہ جب کوئی عورت ودوھا ہو اور خصوصاً وہ جوان بھی ہو تو اس کو اپنے مردہ پتی کی چتا میں زندہ جلنا ہوتا ہے، یہی ہمارے دھرم کی رسم ہے اور اس سے دھرم کی لاج رہتی ہے۔ ماں کے اس بیان سے میرے ننھے سے دماغ نے ذرا بھی اتفاق نہیں کیا اور میں نے سوچا ایسے دھرم سے بے دھرم رہنا ہی اچھا ہے، جس میں عورت کو ستی کے نام پر زندہ اپنے مردہ خاوند کی وفاداری کی خاطر جلنا ہوتا ہے۔ اس روز سے میں نے اپنے مذہب سے منہ پھیر لیا، بظاہر ہندو رہی مگر دل سے میں ہندو نہ رہی۔ ہماری حویلی بہت بڑی تھی اور والد بھی نامی گرامی ٹھاکر تھے۔ انہوں نے میرا نام شوبھا رکھا لیکن میری پیدائش پر کوئی چراغاں نہ ہوا ، کسی نے مبارکباد بھی نہ دی کیونکہ ٹھاکروں کے یہاں بیٹی کا پیدا ہونا کوئی نیک شگون نہیں سمجھا جاتا۔ ماں تو مجھ کو جنم دینے کے بعد ایسی شرمندہ تھی کہ بقول دادی کے سب کسی سے آنکھیں چرا رہی تھی، تاہم میں ٹھاکر کی بیٹی تھی لہذا میری پرورش بہت ناز و نعم سے ہوئی تھی ۔۔ باپو کی حویلی نوکروں کی فوج سے بھری ہوئی تھی جو کئی نسلوں سے ہمارے خاندان کے ملازم تھے۔ میری آیا بھی ایک ایسی ہی عورت تھی۔ ہم ٹھا کر اولاد کے معاملے میں ہر کسی پر بھروسہ نہیں کرتے تھے مگر رام دئی تو کئی نسلوں سے ہماری خدمت گار تھی۔ رام دئی کی ایک ہی بیٹی تھی درگا جو مجھے سے تین برس بڑی تھی ، وہ لہنگا پہنے بھاگ بھاگ کر کام کرتی تھی ، اس کو بعد میں میری خاص خدمت گار یعنی باندی بنا دیا گیا، میری خاطر اس کو بھی پانچویں جماعت تک تعلیم دی گئی تا کہ میرا حکم سمجھنے میں وہ کچھ شعور حاصل کرلے۔ اب زمانہ اتنا دقیانوسی نہیں رہا تھا۔ مجھ کو بہترین تعلیم سے بہرہ مند کیا گیا اور میں نے انگریزی زبان پر عبور حاصل کرنے کے لئے یونیورسٹی میں پڑھا، زمانہ طالب علمی میں مجھے کو والد کا با اعتماد ملازم اور ذاتی گاڑی یونیورسٹی لے جاتے۔ یونیورسٹی میں مجھ کو کسی لڑکے نے بھی متاثر نہ کیا، کیونکہ ہمارے خاندان کے ٹھا کر مرد بہت وجیہہ ہوتے تھے ، ان کی آنکھیں پررعب اور نشیلی تھیں، جن میں دلکشی کا عنصر کوٹ کوٹ کر بھرا تھا اور ٹھاکر مردوں کے بلند و بالا قد تھے، ان کی چال میں غرور اور صورت پرتمکنت تھی، ان کی خاندانی وجاہت کا مقابلہ کوئی نہیں کر سکتا تھا۔ یہی وجہ تھی کہ یونیورسٹی میں مجھ کو کوئی بھی اپنے خاندان کے مردوں جیسا با وقار نہ لگا۔ میرے باپو بھی خاصے بارعب تھے اور رعونت مجھے ان سے ہی ورثے میں ملی تھی۔ یونیورسٹی کے خوبر ولڑ کے مجھ کو بس کن اکھیوں سے دیکھا کرتے تھے مگر مزاج کی سنجیدگی کی وجہ سے کسی کو بھی مجھے سے بے تکلف ہونے کی جرات نہ ہوتی تھی۔ ان دنوں بس میں جیسے خوابوں کی دنیا میں رہتی تھی، میری اپنی دنیا تھی، درگا ہم عمر تھی لہذا وہ میرے مزاج وضروریات کو سمجھتی تھی، اس کا ساتھ مجھ کو اچھا لگتا تھا اور کسی قسم کی پریشانی نہ ہوتی تھی ۔ وہ جب سولہ برس کی ہوگئی تو اس کی ماں نے میری ماں سے کہا کہ میں بیٹی کی شادی کرنا چاہتی ہوں، گاؤں کا ایک اچھا لڑکا میں نے پسند کر لیا ہے، آپ کی اجازت ہو تو میں بیٹی کا گھر بسا دوں۔ ماتا جی نے پتا جی سے مشورہ کیا تو انہوں نے کہا کہ ہم اپنی بیٹی کے لئے کسی دوسری باندی کا بندو بست کرلیں گے بہتر ہے کہ درگا کا گھر آباد ہو جانے دو۔ اجازت مل گئی۔ ماں نے درگا کی شادی گاؤں کے لڑکے سے کر دی۔ انہی دنوں گاؤں میں چیچک پھیلی تو اس کے شوہر راج کو چیچک نکل آئی ۔ یوں شادی کے صرف چھ ماہ کے بعد درگا بیوہ ہوگئی۔ آپ کو تو پتہ ہے کہ ہم ہندو بیوہ عورت کو کہ جس کا شوہر مر گیا ہو، ودوھا کہتے ہیں ، سو گاؤں کی ریت کے مطابق چونکہ درگا ودوھا ہوگئی تھی، اس کوستی کرنے کی تیاریاں ہونے لگیں۔ جب مجھے کو اس بات کی خبر ہوئی تو میں بہت روئی اور مجھ کو بچپن کا وہ بھیانک نظارہ یاد آ گیا جو میں نے اپنی اونچی حویلی کی بالائی منزل سے دیکھا تھا اور یہ ایک کمسن ددوھا کے ستی ہونے کا منظر تھا۔ جب میں نے رورو کر آسمان سر پر اٹھا لیا تو بالآخر میرے والد نے رونے کا نوٹس لیا اور وہ اس معاملے کے بیچ پڑے۔ یوں وہ معصوم لڑکی ستی ہونے سے بچالی گئی۔ باپو کا بڑا دبدبہ تھا، وہ گاؤں والوں کو ڈرا دھمکا کر درگا کو واپس حویلی لے آئے۔ اس کے آنے سے میں بہت خوش ہوئی کہ ایک تو وہ ستی ہونے سے بچ گئی تھی۔ دوسرے میں اس سے مانوس بھی تھی ، تاہم ودوھا ہونے کے ناتے وہ اچھے اور رنگین کپڑے پہن سکتی تھی اور نہ کسی خوشی کی تقریب میں شامل ہو سکتی تھی ، وہ شادی کے منڈپ میں سہاگنوں کے قریب بھی نہ جاسکتی تھی۔ درگا کو اب کوئی اچھی نظر سے نہ دیکھتا تھا۔ عورتیں چاہتی تھیں وہ ان سے دور رہے حتی کہ اس کی اپنی ماں بھی اس کو اچھی نظر سے نہیں دیکھتی تھی ۔ اب اس کی دنیا صرف میں تھی اور میرا کمرہ تھا جس کی جھاڑ پونچھ ، صفائی ستھرائی وہ ایک مقدس فرض کی طرح کیا کرتی تھی۔ میں نے ایم اے کر لیا تھا اور رواج کے مطابق میرا رشتہ باپو نے ایک اونچے اور ہم پلہ ٹھاکر خاندان میں طے کر دیا۔ اس کا نام ارجن تھا ، جس کو میرا جیون ساتھی بنایا جانا مقصود تھا، وہ امریکا سے ایم بی اے کی ڈگری لے کر آیا تھا۔ شادی سے چند دن پہلے پتہ چلا کہ وہ بھارت میں رہنے کی بجائے واپس اپنی ملازمت پر امریکا چلا جائے گا۔ باپو مجھے اتنی دور نہیں بھیجنا چاہتے تھے مگر میرے بارے میں وہ اپنے دوست یعنی ارجن کے پتا جی کو قول دے بیٹھے تھے اور اب ایک ٹھاکر کا قول سے پھر جانا ممکن نہ تھا۔ وہ اب قول نباہنے کے سوا کچھ نہیں کر سکتے تھے۔ مجھے سات پھیرے دلا کر ارجن کے حوالے کر دیا گیا جو امریکا میں کمسنی سے رہتا رہا تھا۔ اس کا مزاج خاصا امریکی ہو گیا تھا، وہ ذات پات کے تفرقہ کو بالکل غلط سمجھتا تھا، اس کو اپنے مذہب کی بہت سی باتوں سے اختلاف تھا لیکن ایک پتی ہونے کے ناتے میں نے کبھی اس کے خلاف بات نہ کی۔ شادی کے کچھ دنوں بعد ہی اپنے شوہر کے ہمراہ میں امریکا آئی۔ یہاں اس کا اپنا ذاتی بڑا سا گھر تھا، یہاں آکر میں زیادہ خوش نہ تھی۔ ایک لڑکی جو اونچی دیواروں والی بڑی حویلی میں پلی بڑھی ہو، جس کے خاندان کے اپنے اصول ہوں، اس کے لئے امریکا کے آزاد معاشرے میں جگہ بنانا تھوڑا سا مشکل ہو رہا تھا۔ جن لوگوں کا بہت مضبوط فیملی بیک گراؤنڈ ہوتا ہے، ان کا اپنے خاندانی اصول توڑنا اتنا آسان نہیں ہوتا ، یہ اصول خون کی مانند ان کے رگ وپے میں گردش کرتے ہیں۔ اس کے باوجود خود کو میں نے خاوند کی مرضی اور رضا کے مطابق ڈھال لیا- شادی کے پانچ سال گزرنے کے بعد خدا نے مجھے دو بچوں کی ماں بنا دیا۔ میں نے اپنے بھگوان کا شکر ادا کیا۔ ان دنوں میں بے حد مشکلات میں گھر گئی ، گھریلو ذمہ داری، بچوں کی پرورش، اس کے ساتھ ہی ایک اسکول میں جزوقتی ملازمت ! یہ سب میرے لئے بہت مشکل امور تھے۔ میں نے باپو کو آگاہ کیا تو انہوں نے میری مشکلات کا یہ حل نکالا کہ درگا کو میرے پاس امریکا بھیجوا دیا چونکہ وہ میری پرانی خدمت گار تھی اور میرے مزاج کو سمجھتی تھی، اس کے آجانے کے بعد میں نے سکون کا سانس لیا۔ بچوں اور گھرداری کی ذمہ داری مجھ پر سے کافی حد تک کم ہو گئی تھی ، میں خوش تھی، واقعی خدمت گزاری بڑی مشکل بات ہے۔۔ درگا کے آنے سے ہم سب کو تو قرار آ گیا مگر اس ہے چاری کو قرار نہ تھا۔ کبھی میں کام کے لئے پکارتی، کبھی ارجن آواز دیتے اور بچے تو منٹ منٹ میں بلاتے ۔ درگا دیدی! ذرا ادھر آپ یہ کر دو، وہ کردو، وہ سبھی کے حضور جی جی کرتی رہتی۔ میں اب ملازمت کے بعد لمبی تان کر سوتی یا پھر سیر سپاٹے کو نکل جاتی ۔ کھانا بنانا، گھر سنبھالنا میری دردسری نہ تھی ، درگا جو تھی۔ حتی کہ چھٹی کے دن جب ارجین گھر ہوتے میں سہیلیوں کے ساتھ پکنک منارہی ہوتی اور وہ آدمی آدھی رات تک ارجن کو روٹیاں پکا کر دیتی تبھی ، میں گھوڑے بیچ کر سو جاتی تھی۔ ایک روز میری پرسکون زندگی کی جھیل میں ایک بھاری پتھر آگرا اور پھر قدرت نے وہ دکھایا کہ اس منظر کو دیکھنے سے پہلے اے کاش میری آنکھیں اندھی ہو جاتیں تو اچھا تھا۔ ایسا تو میں سوچ بھی نہ سکتی تھی جیسا ہوا مگر سچ ہے کہ دنیا میں کچھ ناممکن نہیں ہے، جو ممکن نہ ہو، کبھی کبھی وہ بھی ہو جاتا ہے۔ بعض گھر کی لڑکیاں جو مضبوط پس منظر کی حامل نہیں ہوتیں اور اصولوں کی روشنی میں پرورش نہیں پاتیں، ان کو حالات جلد بہکا دیتے ہیں یا پھر اپنے احساس کمتری کی وجہ سے وہ خود کو اچھی سوسائٹی میں کوئی مقام دینے کے لئے سر توڑ کوشش کرتی ہیں۔ درگا نے یہی کیا اور پھر اس کی اصلیت بھی مجھے پر کھل ہی گئی ۔ ممکن ہے اس میں درگا سے زیادہ قصور میرے خاوند کا ہو، میں بھی تو خاصی غافل ہو گئی تھی۔ میں یہ بھول گئی کہ وہ لڑکی جس نے کبھی ایئرپورٹ کی شکل نہ دیکھی تھی ، وہ ہوائی جہاز میں بیٹھ کر یہاں آگئی تھی تو یہاں کی دنیا اس کے لئے ایس ان ونڈر لینڈ سے کم نہ ہوگی۔ وہ اب لہنگا پہننے کی بجائے میرے اترے ہوئے مگر نہایت عمدہ امریکن کپڑے زیب تن کرتی تھی اور یہ میں خود اس کو دیتی تھی تا کہ وہ یہاں کے معاشرے میں کوئی عجوبہ نظر نہ آئے۔ ارجن سے کہہ کر میں نے اس کو گاڑی چلانا سکھا دی تھی کہ وہ بچوں کو اسکول لے جانے اور لانے کا فریضہ ادا کر سکے اور یہ درد سری میرے سر سے ٹلے۔ رفتہ رفتہ گھر کا مکمل کنٹرول اس کے ہاتھ میں آگیا تھا، مجھے کبھی اس پر شک نہ ہوا کہ وہ ارجن کے دل پر قبضہ کر سکتی ہے، وہ تو میرے مقابلے میں ان پڑھ اور معمولی صورت کی لڑکی تھی۔ ایک روز صبح میں نے بچوں کو اسکول چھوڑا اور پھر مجھے اپنی ملازمت پر جانا تھا کہ رستے میں رکمنی کا فون آگیا۔ وہ پوچھ رہی تھی۔ کیا تم ان خواتین کی لسٹ لا رہی ہو جو ہولی کے دن رنگ اور کھانا لائیں گی۔ اپنے میل پر یہ پیغام ملتے ہی میں نے گاڑی گھر کی طرف موڑ لی کیونکہ یہ لسٹ میں اپنے بیڈ روم کی ٹیبل پر ہی چھوڑ آئی تھی۔ مجھے پتہ تھا کہ اس وقت درگا، ارجن کا ناشتہ تیار کر رہی ہوگی ۔ وہ ناشتہ کر کے نکلتے تھے پھر یہ اپنے کام میں لگ جاتی تھی۔ اس دن شاید میری تقدیر کا سورج گہنا گیا تھا۔ جب بچوں کو اسکول چھوڑ کر کے میں اپنی ملازمت پر جانے کے لئے مڑی تھی کہ گھر سے رکمنی کے لئے لسٹ لینے کے لئے گاڑی گھر کے سامنے کھڑی کر کے تالا کھولا۔ گھر کا بیرونی دروازہ کھلتے ہی میری خواب گاہ سامنے نظر آجاتی تھی۔ میری مسہری پر درگا مجھے ارجن کے ساتھ نظر آئی تو آنکھوں تلے اندھیرا چھا گیا اور مجھ کو اپنی آنکھوں پر یقین نہ آیا مگر سچائی اپنی پوری سفاکی کے ساتھ میرے سامنے تھی۔ جلدی سے اندر داخل ہوئی تو ارجن مجھ کو دیکھ کر حواس باختہ ہو گئے اور درگا تو اتنی شرمندہ تھی کہ نظر نہیں اٹھاتی تھی۔ وہ فورا ہی میرے پیروں پر گر پڑی۔ روتے ہوئے کہنے لگی۔ دیدی! معاف کردیجئے ، اس میں میرا قصور نہیں ہے۔ میں نے غصے سے پھنکار کر کہا۔ چپ رہ بد بخت منحوس کیا تو بھول گئی اپنی اوقات کہ بھارت میں ودوھا ہونے کے کارن تجھ سے کتوں کا سا سلوک ہوتا تھا، اے احسان فراموش ! یہاں تو نے میرے اعتبار کو چتا میں جلا کر میرے شوہر پر قبضہ جما لیا۔ وہ روتے ہوئے بولی۔ دیدی ! میری مرضی نہیں تھی، یہ آپ کے پتی کا حکم تھا کہ میں ان کی تابعداری کروں یا پھر بھارت جاؤں اور میں لوگوں کی حقارت کا نشانہ بننے کو بھارت جانے سے ڈرتی ہوں، میں ہرگز وہاں نہیں جانا چاہتی کہ جہاں پر کوئی مجھ کو ودوھا کہہ کر ٹھوکر مارتا ہے۔ میں نے بھی اس کو ٹھوکر مار کر کہا ۔ تو ہے ہی اسی لائق کہ تجھ کو ٹھوکریں ماری جائیں۔ یہ کہہ کر میں نے ارجن کی طرف دیکھا جو مجھ کو اپنا ہونے کے باوجود ایک غیر کی طرح دیکھ رہا تھا۔ وہ جو میرا دیوتا تھا، جس کے ساتھ میں نے مرنے جینے کے سات پھیرے پوتر اگنی بھون کے چاروں اور لگائے تھے، وہ بہت اطمینان سے اپنا ڈریسنگ گاؤن پہنے سارے گھر میں گھوم رہا تھا جیسے اس کی کوئی بہت ہی قیمتی چیز پر ڈاکا پڑ گیا ہو- اس نے پھر تیزغصیلی نظروں سے مجھے دیکھا جیسے کہتا ہو۔ ٹھیک ہے، تم موم کی وہ مورت ہو جو گہری نظروں سے پگھل جائے گی، تم کانچ کی وہ گڑیا ہو جو ہلکی سی غلط جنبش سے ریزہ ریزہ ہو جائے گی اور تم اپنے بارے یوں سمجھتی ہو جیسے تم بھگوان کا وہ شاہکار ہو جسے لندن کے مومی عجائب گھر میں رکھ دیا جائے تو تمہارے چاروں طرف بھیٹر لگ جائے، تم بہت بڑے ٹھا کر کی تعلیم یافتہ بیٹی ہومگر شوبھا! ایک بات کان کھول کر سن لو، اگر تم اس سانولی رنگت والی ملازمہ کو میرے راحت کدے کی شریک نہیں دیکھ سکتیں تو یہ گھر تمہارا سہی ، میں تمہارا نہ رہوں گا اور ہمارے رستے الگ الگ ہو جا ئیں گے۔ میری خشمگیں نگاہوں میں بھی آگ بھڑک چکی تھی۔ پس اس نے مجھ سے زبانی کلامی الجھنے کے بجائے اس وقت گھر سے چلے جانا مناسب سمجھا۔ اس کے جانے کے بعد میں نے اپنے پتا جی کو فون کیا۔ ان کو مختصر احوال بتا کر کہا کہ میں درگا کو واپس بھجوا رہی ہوں، بے شک آپ اس کو اس کے گاؤں والوں کے حوالے کیجئے ، وہ خود اس کا فیصلہ بہتر کر دیں گے۔ درگا بھارت چلی گئی۔ جانے کیا اس کے ساتھ وہاں ہوا کہ اطلاع ملی اس نے خود کو جلا لیا ہے اور خودکشی کرلی ہے۔ ابھی یہ خبر اخبار کے ذریعے مجھ تک پہنچی ہی تھی کہ ارجن نے مجھ سے صلح کا پیغام بھجوایا۔ میرے دل نے اس صلح کو قبول کرنے سے انکار کر دیا اور میں نے طلاق کا مطالبہ کیا تو اس نے کچھ دن بعد مجھ کو طلاق دے دی۔ اپنی کہانی سنا کر شوبھا خاموش ہوگئی تو میں سوچنے لگی کہ شوبھا مظلوم ہے یا درگا یا دونوں ان کا جواب کون دے گا۔ تین عورتیں تین کہانیاں
Rishte Ka Kacha Rung | UrduZone,کلیم میرا کزن تھا مگر ان کے گھر کبھی کبھار ہی جانا ہوتا تھا، تاہم وہ ہمارے گھر آتا ر ہتا تھا۔ میں اس سے چھ سات برس بڑی تھی، اس لئے وہ مجھے آپا کہتا تھا۔ رشتے میں بھی وہ میرا چھوٹا بھائی ہی لگتا تھا۔ اس بیچارے کی کوئی بہن نہ تھی، اسے بہن کا بڑا ارمان تھا، سو جو لڑ کی اچھی لگتی اسے بہن بنا لیتا۔ یہ سچ ہے کہ ساری لڑکیاں بہنیں نہیں ہو تیں اور نہ سارے منہ بولے بھائی ، اصل بھائی جیسے ہو سکتے ہیں۔ کچھ ایسا ہی قصہ کلیم کا ہے، جس کے انجام کا علم مجھے بہت بعد میں ہوا، جب ایک دن کلیم اتفاق سے مجھے ”مال مو“ شہر کی ایک مارکیٹ میں مل گیا، جہاں میں حلال گوشت خریدنے ایک عربی کی دُکان پر گئی تھی۔ کلیم کو وہاں دیکھ کر حیران رہ گئی۔ وہ بہت بدل گیا تھا۔ میں نے اس سے پوچھا۔ تم سویڈن کب آئے ؟ کہنے لگا۔ آپا مجھے آئے سال ہوا ہے ، اس سے پہلے میں اٹلی میں تھا۔ اچھا تو تم اچانک گھر سے غائب ہو کر اٹلی چلے گئے تھے۔ تم نے گھر والوں کو بتائے بغیر ہی یورپ کی راہ لی اور پھر رابطہ بھی نہ کیا۔ جانتے ہو کہ وہ کتنے پریشان تھے ؟ ہاں کچھ حالات ایسے بن گئے تھے۔ ایسے کیا حالات بن گئے تھے ، مجھے بتائو۔ بتادوں گا، پہلے آپ یہ بتائیے کہ آپ رہتی کہاں ہیں ؟ میں لینڈ سکرونا میں رہتی ہوں۔ اس نے خوشی کا اظہار کیا اور بولا۔ میں بھی تو وہاں ہی رہتا ہوں۔ اچھا! تو یہ بتائو ، کب آ رہے ہو ؟ میں نے اس کو اپنا ایڈریس بتادیا۔ پہلے یہ بتائیے آپ گھر پر کب ہوتی ہیں؟ میں ہر وقت ہی تقریباً گھر پر ہوتی ہوں۔ جلال جاب کرتے ہیں اور میں گھر بار سنبھالتی ہوں۔ پہلے کچھ عرصہ جاب کی تھی، لیکن بچوں کی وجہ سے جاری نہ رکھ سکی۔ تم تو جانتے ہو گھر میں بچوں کو اکیلا نہیں چھوڑ سکتے ۔ ٹھیک ہے ، پھر میں اتوار کو آرہا ہوں۔ وعدہ؟ ہاں آپا وعدہ رہا۔ یہ کہہ کر وہ چلا گیا اور حسب وعدہ اتوار کو آگیا۔ میں نے اس کے لئے مزیدار سا کھانا بنایا اور جب ہم پیٹ پوجا کے بعد فارغ ہو کر بیٹھے تو میں نے سوال کیا۔ اب بتائو کہ تم بغیر بتائے کیوں گھر اور وطن چھوڑ کر آگئے ؟ اس نے جو کہانی سنائی وہ ناقابل یقین تھی۔ اس نے کہا۔ آپا ! آپ کو حنا یاد ہے ؟ جو آپ کے گھر کے قریب رہا کرتی تھی اور آپ کی چھوٹی بہن منور کی سہیلی تھی۔ ہاں ہاں، جس کو تم نے منہ بولی بہن بنایا تھا اور میں نے کہا تھا کہ تم ہر لڑکی کو منہ بولی بہن بنا لیتے ہو جبکہ ہر لڑکی منہ بولی بہن نہیں ہوتی۔ ہاں آپا، وہی حنا اور آپ نے سچ ہی کہا تھا۔ وہ یادِ ماضی میں کھو گیا اور میری نگاہوں میں حنا کی صورت پھرنے لگی۔ وہ بھولی بھالی لڑکی جو اتنی خوبصورت تو نہ تھی مگر اس کے چہرے پر بلا کی معصومیت رہتی تھی کہ اس پر بے اختیار پیار آجاتا تھا۔ وہ مجھے بھی اچھی لگتی تھی اور کلیم نے تو اسے دل سے بہن بنالیا تھا۔ وہ بھی کلیم کو دلی طور پر بھائی تسلیم کر چکی تھی۔ والدین کی اکلوتی تھی اس کی کوئی بہن اور بھائی نہ تھا۔ جلد ہی دونوں ایک دوسرے پر جان چھڑکنے لگے۔ ان میں اتنا پیار ہو گیا کہ شاید ہی کسی بہن بھائی میں ہو۔ کلیم میرے بھائی کا دوست تھا، تبھی وہ اکثر منصور سے ملنے ہمارے گھر آجاتا جبکہ حنا گھر میں اکیلی بور ہوتی تو میری بہن منور سے فون پر باتیں کرتی یا خود آجاتی۔ اس طرح کلیم اور حنا کو ملاقات کا موقع مل جاتا۔ یہ اکثر آپس میں فون پر بھی باتیں کیا کرتے تھے۔ حنا کی باتیں بھی اسی کی طرح معصوم ہوتی تھیں۔ اس کی آواز میں بچوں جیسی شگفتگی اور ہنسی میں کھنک تھی۔ وہ ہر اک سے من موہنی باتیں کرتی تھی۔ کسی دن اگر کسی مجبوری کی وجہ سے اس کا فون نہ آتا تو کلیم پریشان ہو جاتا۔ وہ دو چار دن فون نہ کرتی تو کلیم خفا ہو جاتا۔ حنا اسے مناتی جیسے ابھی رو پڑے گی۔ تب اس پر ہم سب کو پیار آجاتا اور ہم کلیم کو کہتے کہ مان بھی جاو، کیوں اپنی اس گڑیا سی بہن کو رلا رہے ہو۔ حنا اکثر ہمارے گھر آتی اور شام تک رہتی۔ میرے گھر والے بھی اُسے پسند کرتے تھے کیونکہ وہ بہت مخلص اور سادہ سی لڑکی تھی۔ وہ کوئی بات کسی سے نہ چھپاتی تھی۔ کلیم نے بھی ہمیشہ اسے صاف دل اور صاف گو پایا تبھی وہ اپنی سب باتیں اس سے کرنے لگا تھا۔ اس نے حنا کو اپنی منگیتر شگفتہ کے بارے میں بھی بتار کھا تھا اور کہا تھا کہ دعا کرو، اس کی شادی جلد اس کی منگیتر سے ہو جائے، تبھی حنا اب ہر نماز کے بعد دعا کرتی کہ کلیم بھائی کی شادی اس کی من پسند لڑکی سے جلد ہو جائے۔ شگفتہ کلیم کی کزن تھی اور کراچی میں رہتی تھی۔ وہ بھی اسے دل سے چاہتی تھی۔ دونوں کی چاہت کو دیکھتے ہوئے ہی ان کے والدین نے ان کی منگنی کر دی تھی، لہذا ان کے خواب پورے ہونے میں اب زیادہ دشواریاں نہ تھیں۔ شگفتہ کہا کرتی تھی کہ اگر اس کی شادی کلیم سے نہ ہوئی تو وہ زہر کھالے گی۔ خیر ، لڑکیاں ایسی باتیں کیا ہی کرتی ہیں۔ حنا اکثر کلیم سے اصرار کرتی تھی کہ مجھ کو تم شگفتہ سے ملواو۔ میں اپنی ہونے والی بھابھی کو دیکھنا چاہتی ہوں۔ شگفتہ کو کلیم نے حنا کے اصرار کے بارے بھی آگاہ کیا تو اسے بھی حنا سے ملنے کا اشتیاق ہو گیا۔ ایک دن حنا نے بتایا کہ اس کے والد کا ٹرانسفر کراچی ہو گیا ہے۔ یہ سُن کر کلیم پریشان ہو گیا کیونکہ وہ کراچی جا کر اپنی منہ بولی بہن سے نہیں مل سکتا تھا۔ حنا بھی اداس تھی۔ وہ جانے کے خیال سے رو رہی تھی۔ ہم نے اسے بہت تسلی  دلاسے دیئے۔ آخر ایک روز وہ حیدر آباد سے کراچی چلی گئی۔ اس کے جانے کے بعد کلیم بہت اداس رہا کرتا تھا۔ اس کا کسی کام میں دل نہیں لگتا تھا۔ اسے حنا کی بہت یاد آتی تھی۔ وہ اب بھی کراچی سے منور اور کلیم کو فون کرتی اور کبھی کبھار خط بھی لکھ دیا کرتی تھی۔ حنا کا ایک کزن زرگل اس کو بہت چاہتا تھا۔ وہ میرے بھائی اور کلیم دونوں کا کلاس فیلو تھا اور ہمارے ہی محلے میں رہتا تھا۔ کلیم اسے پسند نہیں کرتا تھا اور اس وجہ سے حسد کرتا تھا کہ وہ  حنا کو چاہتا تھا جبکہ حنا اسے منہ نہ لگاتی تھی۔ کلیم گرچہ حنا کو بہن ہی سمجھتا تھا، دل میں اس کے لئے پاکیزہ خیالات تھے پھر بھی نہیں چاہتا تھا کوئی دوسرا لڑکا اس کو چاہے۔ وہ کہتا کہ نجانے کیوں حنا کی شادی کے خیال سے ہی دل بیٹھنے لگتا ہے۔ کیا خبر اس کا شوہر مجھے اس سے ملنے دے یا نہ ملنے دے۔ جدائی کا خیال اسے پریشان کرتا تھا۔ اب عارضی جدائی ہی کلیم  پر گراں گزر رہی تھی۔ محبت تو اسے شگفتہ سے تھی جو اس کی جیون ساتھی بننے والی تھی۔ اتنے جھگڑوں کے بعد ان دونوں نے شادی کا مطالبہ منوایا تھا اور اب کلیم کا یہ عالم تھا کہ اسے شگفتہ سے زیادہ حنا کی یاد ستاتی تھی۔ اپنے ذہن کی اس حالت کا تجزیہ وہ خود بھی نہ کر سکتا تھا۔ ایک دن اس نے مجھے کہا۔ آپا ! میں نے تو اسے بہن کہا اور دل سے بہن بنایا تھا لیکن وہ اب جبکہ حیدر آباد سے کراچی گئی ہے ، میرے دل میں کسی اور صورت گھر کر رہی ہے، یہ سب کچھ تو میں نہیں چاہتا تھا لیکن یہ سب کچھ خود بخود ہورہا ہے۔ یہ ایک بے اختیار جذبہ اور خود کار عمل ہے۔ اس میں میرے اپنے کسی بُرے ارادے کا عمل دخل نہیں ہے لیکن ایسا لگتا ہے کہ میں حنا سے بہت دنوں تک ملے بغیر نہیں رہ سکتا۔ میں اس سے جدا رہ ہی نہیں سکتا۔ ایسا تو میں نے کبھی سوچا بھی نہ تھا کہ وہ میری زندگی میں اتنی اہمیت اختیار کرلے گی لیکن اب لگتا ہے ، جیسے میرے اندر کوئی اور  بیٹھا ہوا ہے جو مجھ سے زیادہ طاقت ور ہے اور جو کچھ میں نہیں کرنا چاہتا، وہ مجھ سے وہ کروانا چاہتا ہے۔ تب میں نے کلیم سے کہا تھا کہ بھئی ، تم کو تو کوئی نفسیاتی عارضہ لاحق ہو گیا ہے، کسی ماہر نفسیات سے ملو اور اپنا مسئلہ بتائو۔ اس کے بعد میری شادی ہو گئی۔ جلال سوئیڈن نیشنل تھے ، لہذا شادی کے بعد میں یہاں آگئی اور مجھے علم نہ ہو سکا کہ کلیم کے اس معاملے کا کیا ہوا۔ تبھی سنا کہ وہ گھر چھوڑ کر کہیں چلا گیا ہے۔ امی نے مجھے فون پر بتایا تھا کہ اس کے گھر والے اس کے غائب ہو جانے سے بہت پریشان ہیں۔ اور آج اتنے سالوں بعد وہ میرے گھر میں ، میرے سامنے بیٹھا ہوا تھا اور میرے دل میں یہ سوال گھوم رہا تھا کہ جس مسئلے سے وہ اس قدر الجھا ہوا اور پریشان تھا، اُس کا بالآخر کیا ہوا؟ تبھی اس نے کہنا شروع کیا۔ آپا ! پھر ایک وقت ایسا آیا کہ میں حنا کی جدائی میں تڑپنے لگا۔ مجھے یہ محسوس ہونے لگا کہ میرے دل میں اس کے لئے وہ جذبات نہیں رہے جو ایک بھائی کے دل میں بہن کے لئے ہوتے ہیں۔ مجھے شدت سے احساس ہوا کہ حنا کو اب بہن کہہ کر میں خود اپنے آپ کو دھوکا دے رہا ہوں، دل خود بخود اور غیر محسوس طریقے سے حنا کو شگفتہ کی جگہ دینے لگا تھا، لیکن عجیب بات یہ تھی کہ میرے دل میں شگفتہ کی محبت بھی موجود تھی۔ مجھے حنا اور شگفتہ دونوں ہی عزیز تھیں۔ میں ان دونوں کے بغیر جینے کا تصور بھی نہ کر سکتا تھا، حالاں کہ یہ میری لڑکپن کی عمر نہ تھی۔ گریجویشن کر چکا تھا اور نہایت ذمہ دار عہدے پر کام کر رہا تھا۔ شروع میں تو میں نے اپنے دل و دماغ کو کنڑول میں رکھا اور حنا پر بالکل یہ بات ظاہر نہ ہونے دی مگر بڑی ہمت کر کے پھر میں نے اسے آگاہ کرنا مناسب جانا کیونکہ اس کی منگنی ہونے والی تھی اور یہ بات میرے لئے سوہان روح تھی۔ میں نے خطوط کا سہارا لیا کیونکہ کراچی میں اس سے فون پر بات نہ کر سکتا تھا کہ وہ اب چچا کے گھر میں رہ رہے تھے اور فون ان کے چچا کی طرف تھا۔ جو خطوط میں لکھ رہا تھا، ان کا مزاج ہی بدلا ہوا تھا۔ اب میرے خطوط کی عبارت کچھ اور ہی رنگ لئے ہوئے تھی، جن کو پڑھ کر حنا حیران ہوتی تھی کہ یہ میں کیا لکھ رہا ہوں لیکن مجھ سے پوچھنے کی ہمت نہ ہوتی تھی۔ وہ روز به روز الجھتی جارہی تھی۔ آخر ایک بار اس نے اپنے چچا کے گھر سے مجھے فون کیا اور ان باتوں کے بارے پوچھا جو میں نے اسے لکھی تھیں۔ تب میں نے اس کو صاف صاف بتادیا کہ میں تم کو زندگی کا ساتھی بنائوں گا اور اب میں زیادہ منافقت سے کام نہیں لے سکتا۔ تبھی اس نے مجھ سے شگفتہ کے بارے سوال کیا۔ میں نے جھوٹ بولا کہ وہ تو بے وفا نکلی۔ اس نے اپنی پسند سے کسی اور سے منگنی کر لی اور اب میرا اس کے ساتھ کوئی واسطہ نہیں رہا ہے۔ حنا کو یہ سن کر بہت افسوس ہوا۔ میں نے اس کی رائے پوچھی مگر وہ ناراض ہو گئی اور میرے اظہار محبت کرنے پر مجھ سے قطع تعلق کر لیا۔ دو ماہ تک رابطہ کر تارہا مگر اس نے جواب نہ دیا۔ ان دنوں میں بہت پریشان تھا۔ ایک تو حنا مجھ سے ناراض تھی اور اس وجہ سے بھی کہ میں خود کو شگفتہ کا بھی مجرم سمجھتا تھا۔ میں ابھی تک شگفتہ کو فون پر پیار بھرے انداز میں مخاطب کرتا تھا اور ادھر حنا کا میرے دل پر قبضہ ہو چکا تھا۔ میں دوراہے پر کھڑا تھا اور دونوں سے جدا ہونا نہ چاہتا تھا۔ بہت سوچنے کے بعد اس نتیجے پر پہنچا کہ آپ نے ٹھیک کہا تھا۔ میں کسی ذہنی مرض میں مبتلا ہو گیا تھا اور خود پر واضح ہونے کے لئے مجھے کسی ماہر نفسیات کی مدد چاہئے تھی۔ میں ایک مشہور ماہر نفسیات کے پاس گیا اس نے مجھے یہ رائے دی کہ مجھے شادی شگفتہ سے کر لینی چاہئے ،اور حنا بھی دل سے شادی پر راضی نہیں ہے تو میں اس کو کس طرح خوش رکھ سکوں گا۔ تین ماہ تک حنا مجھے سے خفا رہی یہاں تک کہ میں ذہنی دبائو سے بیمار ہو گیا۔ جب اس کو میری بیماری کی خبر ملی تو وہ ماں کے ساتھ مجھے دیکھنے حیدر آباد چلی آئی۔ اس کے بعد یہ حقیقت  کھلی  کہ اس کے جذبات بھی میرے لئے بدل گئے اور اس نے مجھ سے شادی کے لئے ہاں کہہ دی ، یوں بھائی بہن کے رشتے کا کچا رنگ اتر گیا۔ چونکہ ہم صرف منہ بولے بہن بھائی ہی تھے ، اس لئے ہم نے دل کو سمجھا لیا کہ ایسا ہو سکتا ہے۔ وہ بہت شرمیلی تھی اور کھل کر اپنے دل کا حال نہ کہہ پاتی تھی اور میں مصر تھا کہ وہ دل کا حال مجھ پر ظاہر کر دے۔ آخر اس نے کہہ دیا کہ وہ بھی مجھ سے جدائی کے تصور سے بہت پریشان رہتی ہے اور اب مجھ سے دور نہیں رہ سکتی۔ چاہئے تو یہ تھا کہ میں اس کے اظہارِ الفت پر خوش ہوتا مگر یہ جان کر اور بھی پریشان ہو گیا۔ ادھر حنا کی نئی نئی منگنی ہوئی تھی ، اس نے گھر والوں سے جھگڑا کر کے منگنی ختم کروالی۔ ادھر شگفتہ نے تعلیم مکمل کر لی تو اس کے والدین شادی کی تاریخ لینے کا کہنے لگے۔ حنا اور شگفتہ دونوں مجھ سے محبت کرتی تھیں اور میں کسی کا دل نہیں توڑنا چاہتا تھا۔ اپنے آپ کو کوستا تھا کہ کیوں میں نے حنا کی معصوم محبت کو دوسرا رنگ دیا۔ جیسے پہلے بہن کی نظر سے دیکھتا تھا اپنے اسی جذبے کو کیوں برقرار نہ رکھ سکا۔ اگر میرے خیالات بدلے تھے تو اس کو کم از کم آگاہ تو نہ کرتا اور بے خبر رکھتا تو اسے تکلیف نہ ہوتی۔ اب شگفتہ سے شادی کا مرحلہ سامنے تھا۔ جو دُکھ تھا خود جھیل لیتا تو حنا دکھی نہ ہوتی۔ اب اگر حنا مجھے چاہنے لگی تھی تو اس میں اس کا کیا قصور ؟ قصور تو میرا ہی تھا لیکن اس مرحلہ پر شگفتہ کو بھی نہیں چھوڑ سکتا تھا۔ ہم دونوں کے خاندان آپس میں ہمارے رشتے کے ساتھ جڑے ہوئے تھے۔ میں دو حصہ میں تقسیم ہو گیا تھا اور میرا پیار بھی میری غلطی کی وجہ سے دو حصوں میں بٹ گیا تھا۔ حنا ایک اور بار حیدر آباد آئی۔ ان کے رشتہ داروں کی شادی تھی، وہاں اس کی ملاقات منور اور شگفتہ سے ہو گئی۔ باتوں باتوں میں حنا نے شگفتہ سے پوچھا کہ تم نے کلیم سے کیوں بے وفائی کی جبکہ تم لوگوں کی محبت کی شادی ہو رہی تھی۔ اس نے حیرت کا اظہار کیا۔ کہا کہ نہیں ، وہ تو اب بھی مجھ سے پیار کرتا ہے ، روز فون پر بات کرتا ہے اور ہماری تو بہت جلد شادی ہونے والی ہے۔ یہ سُن کر حنا کا دل ٹوٹ گیا۔ وہ بہت حساس لڑکی تھی۔ اس کو خیال ہوا کہ میں نے اس کو محض بے وقوف بنانے کے لئے سارا ڈراما کیا ہے۔ گھر آکر اس نے مجھے فون کیا اور حقیقت دریافت کی۔ اب سچ بتانے کے سوا کوئی چارہ نہ تھا۔ حنا فون پر پھوٹ پھوٹ کر رونے لگی۔ وہ بار بار یہی سوال کر رہی تھی کہ کلیم تم نے مجھے کیوں اتنا ذلیل کیا ؟ کیا میں اس قابل نہ تھی کہ تمہاری بہن ہی رہتی۔ کیوں تم نے میرے پاکیزہ جذبے کا مذاق بنایا۔ میں اب اس قابل نہ تھا کہ صفائی میں کچھ کہہ سکوں۔ اس نے مجھ سے تعلق توڑ لیا۔حنا تو مجھ سے بدظن ہو چکی تھی مگر شگفتہ کو بھی علم ہو گیا کہ میں نے حنا کو اس کے بارے کیا کچھ کہا ہے۔ منور نے اور کام خراب کیا کہ جو خط میں نے حنا کو لکھے تھے، وہ پڑھ کر منور کے پاس رکھوا دیتی تھی۔ منور نے وہ شگفتہ کو دکھا دیئے۔ اس طرح اس نے بھی مجھ سے منہ موڑ لیا اور پھر کبھی میری طرف لوٹ نہ آنے کی قسم کھالی۔ اس نے اپنے والدین کو میرے لکھے خطوط دکھا دیئے جو میں نے حنا کو تحریر کئے تھے۔ بس پھر قیامت آگئی اور اس کے والدین نے رشتہ ختم کر دیا۔ آج شگفتہ کی شادی کو پانچ برس گزر چکے ہیں، لیکن میں اور حنا برباد ہیں کیونکہ حنانے شادی نہ کرنے کی قسم کھالی ہے۔ اس نے کہا کہ اس کا مرد ذات سے اعتبار اٹھ گیا ہے۔ آج وہ بھی برباد ہے اور میں بھی، نجانے میں نے یہ سب کیوں کیا ؟ میں آج تک خود اس امر کو نہیں سمجھ سکا۔ والدین جب مجھ پر شادی کے لئے دبائو ڈالتے ، میں پریشان ہو جاتا۔ آخر کار والدہ کے مجبور کرنے پر میں نے وہاں منگنی کر لی، جس لڑکی کو انہوں نے پسند کیا لیکن جب شادی کے دن نزدیک آئے تو میں خاموشی سے اٹلی چلا گیا۔ وہاں بھی سکون نہ ملا تو ادھر آگیا ہوں۔ آپ مل گئی ہیں آپا دل کو بڑا سکون ملا ہے۔ آپ سے یہ سب کہہ کر لگتا ہے ایک بوجھ ہلکا ہو گیا ہے۔ پھر اس نے اجازت لی اور چلا گیا۔ میں سوچتی رہ گئی کہ کلیم کے ساتھ کیا مسئلہ تھا، کوئی نفسیاتی مسئلہ تھا یا مر دذات واقعی ناقابل اعتبار ہوتی ہے؟ تین عورتیں تین کہانیاں
Izat Ki Lalach | UrduZone," بھورے والا ملتان، ضلع کا ایک چھوٹا سا قصبہ تھا اور یہی ہمارا آبائی گائوں تھا۔ ہمارے آبائو اجداد کی یہاں زمینداری تھی اور وہ مدتوں سے یہاں آباد تھے۔ والد صاحب کو وراثت میں جاگیر تو نہیں ملی، بس تھوڑا سا حصہ ملا تھا، جس کی کاشت سے اچھا گزارہ ہو رہا تھا۔ تاہم ایک چھوٹاز میندار بھی لگن کے ساتھ اپنی زمینوں کی آبیاری کرتارہے تو نصف عمر گزرنے تک وہ بہت خو شحال ہو جاتا ہے اور کافی رقم پس انداز کر سکتا ہے ، بات بس طریقے اور سلیقے سے زندگی گزارنے کی ہے۔ میرے والد نے بھی اپنے آبائو اجداد کی طرح زمینوں سے محبت کی کیونکہ وہ سمجھتے تھے کہ یہ رزق کا ذریعہ اور خوشحالی کی ضمانت تو ہیں ہی مگر عزت اور زمین کا ساتھ چولی دامن کا ہے۔ وہ کہا کرتے کہ زمین ہے تو عزت ہے، اگر یہ نہیں تو در در بھٹکنا بہت گھاٹے کا سودا ہے، لہذا زمیندار بڑا ہو یا چھوٹا، اسے اپنی زمین نہیں بیچنی چاہئے۔ تبھی والد صاحب نے کبھی ملازمت کا نہیں سوچا۔ سال بھر کا آناج اور کپاس کی فصل سے اتنی آمدنی ہو جاتی تھی کہ گھر میں کسی شے کی تنگی نہ تھی۔ بینک بیلنس بھی اتنا رہتا کہ چاہتے تو کاروبار کر سکتے تھے۔ دوست مشورہ بھی دیا کرتے ، مگر وہ کہتے کہ زمیندار کو زمینداری ہی راس آتی ہے۔ تاجر ہونے کے لئے تجربہ چاہئے اور تجربہ باپ دادا سے ملتا ہے۔ ہمارے باپ دادا کاشت کے ماہر تھے ، ہم بھی زمین داری سے ہی پھلتے پھولتے رہیں گے ۔ کاروبار ہمارے بس کا روگ نہیں ہے۔ وہ یہ بھاشن اور لمبی تقریریں جب ہم بچوں کے سامنے کرتے تو ہمیں بڑی بیزاری ہوتی ، خاص طور پر بھائی کو کہ جنہیں زراعت سے ذرا بھی دلچسپی نہ تھی۔ اسے تعلیم حاصل کرنے اور شہر جانے کا شوق تھا۔ والد صاحب تعلیم کے خلاف نہ تھے۔ انہوں نے سب بچوں کو تعلیم دلائی لیکن وہ اپنے آبائی علاقے کو چھوڑ کر شہر جالنے کے ہر گز قائل نہیں تھے۔ جب میں نے میٹرک پاس کر لیا تو والد کو میرے بیاہنے کی فکر ہو گئی۔ انہوں نے جھٹ پٹ اپنے قریبی عزیز کے بیٹے کے ساتھ میری شادی کر دی۔ جب میں دلہن بنی ، عمر سترہ سال تھی۔ میرے شوہر کی بھی تھوڑی سی اراضی تھی۔ اپنی ہی زمین پر سڑک کنارے چند دکانیں بھی تھیں۔ سسرال والے امیر کبیر نہ ملے مگر جیسا میکے میں خوش حال سیٹ اپ تھا، ویسا سسرال میں بھی تھا۔ سب سے بڑی بات یہ کہ شوہر محبت کرنے والے تھے۔ شادی کے سال بعد ہی مجھے بچوں نے گھیرنا شروع کر دیا۔ وقت کے ساتھ یکے بعد دیگرے چار بچے ہو گئے اور میں ان کی معصوم چہکاروں میں کھو گئی۔ لگتا تھا اب اس مطمئن زندگی میں کوئی غم نہ آئے گا مگر سکون اور مسرت کے برس چھوٹے ہوتے ہیں۔ کون سا آدمی ہے، جس نے غم کے ساتھ موت کا وار نہیں سہنا۔ میرے در پر بھی ایک روز ایک بُری خبر نے آکر دستک دی اور میری ساری خوشیاں ہوا میں تحلیل ہو گئیں۔ اطلاع لانے والے نے بتایا کہ آپ کے شوہر جو دوستوں کے ساتھ شکار پر گئے تھے، ان کو کتے نے کاٹ لیا اور اسپتال لے گئے ہیں۔ ان دنوں کتے کے کاٹنے پر پیٹ میں چودہ انجکشن لگائے جاتے تھے۔ کوئی قسمت والا ہو تا تو بچ جاتاور نہ کوئی علاج نہ تھا۔ یہ کتا جنگلی تھا جو اچانک جھاڑیوں سے نکل کر ان پر حملہ آور ہو گیا تھا۔ ایک دوست نے اس کتے پر فائر کر کے اسے ہلاک کر دیا اور یہ لوگ جو سور کا شکار کرنے گئے تھے ، جو فصلوں کو خراب کرتے تھے خود غم کا شکار ہو کر آگئے- اللہ تعالیٰ جسے چاہے لمبی عمر دے ورنہ تو ایک پھانس بھی موت کا بہانہ بن سکتی ہے۔ اجمل بھی کتے کے کاٹنے سے نہ بچ سکے اور میں بچوں کی ذمہ داریاں نباہنے کو اکیلی رہ گئی۔ جوانی میں تو بیو گی مصیبت کے پہاڑ کی طرح ٹوٹتی ہے۔ ہمارا سار اثاثہ میرے شوہر تھے۔ اپنے پیچھے وہ جو اثاثہ چھوڑ گئے، اس میں بھی قانونا اور شرعا ان کے رشتہ داروں کی شراکت موجود تھی۔ بچوں کے حصے میں جو کچھ آیا، زیادہ نہ تھا، بس گزارہ تھا۔ان ہی دنوں میرے بھائی سالار کالج کی تعلیم سے فارغ ہو گئے ، ابا جی نے اس کو کھیتوں کی دیکھ بھال پر لگانا چاہا مگر اس نے انہی دنوں تعلیم مکمل کی تھی اور نیا نیا شہر سے آیا تھا۔ وہ اب دیہات کو رہائش کے لئے چھوٹا جان رہا تھا اور زمینداری اس کے نزدیک مشقت طلب اور فرسودہ سی بات تھی۔ اس بارے کئی بار ابا جان سے بحث ہو چکی تھی۔ ابا جی سمجھاتے تھے۔ بیٹا ہم کھیتوں کے محافظ ہیں، زمین نے ماں بن کر ہمیں پالا ہے۔ زمین سے غداری میں عافیت نہیں ہے۔ میرا کہا مانو ، اپنی زمینوں کی دیکھ بھال کرو اور ملازمت کا خیال چھوڑ دو مگر بھائی کا کہنا تھا کہ ابا جی آج کل زمینداری میں وہ عزت نہیں رہی جو پہلے تھی۔ آج ایک معمولی ہاری بھی اپنی من مانی کرتا ہے اور ہمارے منہ کو آتا ہے اور ہم کوئی ایسے بڑے زمیندار بھی نہیں۔ معمولی آدمی ہیں، اگر ہم زمینیں بیچ کر بزنس کر لیں تب ہی آج کے دور میں پنپ سکتے ہیں۔ آج کل ہر شخص دولت کے پیچھے بھاگ رہا ہے بلکہ دولت کے پیچھے نہیں، عزت کے پیچھے بھاگ رہا ہے ۔ جہاں دولت سے عزت ملتی ہو ، وہاں لوگ دولت کے پیچھے نہیں بھا گیں گے تو کیا کریں گے۔ ابا جی  سادے گائوں کے آدمی انہوں نے شرافت کو عزت کا معیار جانا تھا اور یہی سمجھتے تھے کہ عزت دولت میں نہیں بلکہ شرافت میں ہے اور بھائی نئے زمانے کا لڑکا تھا۔ شہر جا کر کالج سے تعلیم پائی تو خود کو ہم سب سے مختلف سمجھنے لگا۔ وہ اب کالج سے وابستہ تعلیم یافتہ باتیں کرتے ہوئے یہ بھلا چکا تھا کہ ہر خاندان کی اور خاندانوں سے قوموں کی جڑیں اس دھرتی میں پیوست ہوتی ہیں، جہاں ان کے آباو اجداد نے صدیاں گزاری ہوتی ہیں۔ ان کی ریت، روایات کو پل بھر میں تو نہیں مٹایا جا سکتا، مگر نئے خون میں تو نیا جوش ہوتا ہے۔ بالآخر ابا جان نے ہار مان لی اور کہہ دیا کہ بیٹا والدین تو اولاد کی خوشی کے لئے جیتے ہیں، تم خوش تو میں بھی خوش ، تم کو اگر کوئی اچھی اور باعزت ملازمت ملتی ہے تو کر لو۔ زمینداری کو تمہارا چھوٹا بھائی دیکھ لے گا۔ ابا جی ! ملازمت جب بھی اچھی مل گئی ، کرلوں گا۔ فی الحال تو میں بزنس کرنا چاہتا ہوں اور شہر میں رہنا چاہتا ہوں اور آپ جانتے ہیں کہ کاروبار شروع کرنے کے لئے سرمایہ چاہئے۔ بیٹا میں نے لمبے عرصے سے رقم جوڑنی شروع کی تھی۔ اب اتنا روپیہ جمع کر لیا ہے کہ دو مربع اور خرید لوں اور رقبہ بڑھالوں تا کہ وراثت میں میری ساری اولاد کو زمین کا اتنا ٹکڑا آ جائے کہ وہ اپنے کنبے کے ساتھ عزت سے خوشحالی کی زندگی بسر کر سکیں۔ یہ سُن کر سالار رو پڑا کہ وہ ترقی کرنا چاہتا تھا۔ کہتے ہیں بڑوں کے دل بڑے ہوتے ہیں  ، سو والد بولے۔ تمہاری خوشی کے لئے میں سرمایہ کاروبار کے لئے تم کو دے رہا ہوں لیکن دھیان رہے کہ اس کو ایسے کاروبار میں لگانا کہ پیسے کے ضائع نہ ہونے کی ضمانت رہے۔ تم کو کاروبار کا تجربہ نہیں ہے اور لوگ گھاگ ہوتے ہیں۔ کہیں ایسے لوگوں میں پھنس گئے تو منافع دور کی بات، اصل زر سے بھی جائو گے ۔ بھائی یہ سُن کر خوش ہو گئے ، کہا۔ ابا جی میرا یقین کیجئے کہ روپیہ کو محفوظ جگہ لگائوں گا اور ساتھ ملازمت بھی تلاش کروں گا۔ آپ بس دُعائیں دے کر مجھے شهر رخصت کیجئے۔ آپ کے مشورے کے بغیر کوئی کاروبار شروع نہ کروں گا۔ اس کے بعد سالار کئی بار شہر گئے اور واپس آئے۔ ان کو معقول ملازمت نہ ملی۔ اعلیٰ پوزیشن میں بی ایس سی کا امتحان کیا تھا۔ وہ اسی ملازمت ڈھونڈ رہا تھا کہ جس میں عزت ہو ہم جس بات کو آسان سمجھ رہے تھے اتنی آسان نہ تھی۔ جب ملازمت کی تلاش کو سالار نکلا تو ہر جگہ بھاری رشوت، اقربا پروری تو کہیں علاقائی تعصب شہری لڑکوں کے مقابلے میں ایک دیہاتی لڑکے کے لئے اچھے عہدے کے حصول میں کافی دقتیں درپیش تھیں۔ انہی دنوں ایک ریٹائرڈ سرکاری ملازم سے ملاقات ہو گئی۔ اس نے باتوں باتوں میں بتایا کہ ایک نئی فنانس کارپوریشن کھلی ہے۔ اگر اس میں اپنی طرف سے ان کی مقررہ حد کے حساب سے سرمایہ جمع کروا دو تو کمپنی میں منیجر کا عہدہ مل سکتا ہے ، سرمایہ بھی محفوظ رہے گا اور اس پر سود یا منافع بھی ملتا رہے گا، جس کی شرح بینک کی شرح سے زیادہ ہے۔ اس ریٹائرڈ پرسن نے اپنا تمام روپیہ جو ریٹائر منٹ کے بعد ملا تھا ، اسی فنانس کمپنی میں لگا دیا تھا۔ چونکہ بے اولاد تھا سوچا کہ جو منافع ملے کا گزارہ چلتا رہے گا۔ بھائی فوراً اس فنانس کارپوریشن کے مالکان سے جا کر ملا۔ انہوں نے کہا ہم دوسرے شہر میں اپنی کمپنی کی برانچ کھول رہے ہیں۔ اگر تم مطلوبہ رقم جمع کروا سکو تو ہم تمہیں اس نئی برانچ کا منیجر بنادیں گے۔ تم کو اس طرح یہ فائدہ ہو گا کہ اچھی تنخواہ کے ساتھ ساتھ کل رقم پر بارہ فی صد منافع ملے گا اور تمہارا اصل سرمایہ جوں کا توں محفوظ رہے گا۔ سالار کو یہ سودا اچھا لگا۔ ابا جان سے سرسری بات کی کہ ایک شخص نے اس طرح سرمایہ کاری کی ہے مگر کھل کر اجازت نہ لی کہ والد جہاندیدہ تھے ، ضرور منع کرتے۔ والد نے اپنی رائے کا اظہار کر دیا کہ جس شخص نے نی کمپنی پر اندھا اعتماد کر کے ایسا کیا ہے، اسے سرمائے سے ہاتھ دھونے پڑ جائیں گے کیونکہ اکثر لوگ پہلے کمپنیاں قائم کر لیتے ہیں اور پھر لوگوں سے رقمیں اینٹھ کر چلتے بنتے ہیں اور خود کو دیوالیہ ظاہر کر دیتے ہیں۔ تم ایسا مت کرنا ورنہ میری تو ساری زندگی کی پونجی ڈوب جائے گی۔ ابا جی ایسا کیسے ہو سکتا ہے؟ کتنے ہی گھرانوں کا سرمایران کمپنیوں میں لگا ہوا ہے۔ کیسے یہ کمپنیاں اتنے سارے لوگوں کے ساتھ فراڈ کر سکتی ہیں؟ اتنا بڑا فراڈ کوئی بھی آسانی سے نہیں کر سکتا جبکہ ان کمپنیوں کے بیشتر مالکان ملک کی جانی پہچانی شخصیات ہیں۔ ضرور ہماری وزارت خزانہ کے علم میں یہ لوگ ہوں گے۔ آپ تو بس بال کی کھال نکالنے بیٹھ جاتے ہیں۔ آپ پُرانے وقتوں کے لوگ، نئے عہد کے تقاضوں کو سمجھ ہی نہیں سکتے جبکہ میرے پاس بی کام کی تعلیم بھی ہے اور فنانس بارے خوب پڑھا ہے کہ سرمائے کو کیسے بڑھایا جاتا ہے۔ بیٹا ! تم نے لاکھ فنانس بارے پڑھ لیا مگر میری ناقص عقل یہ کہتی ہے کہ دیہات کے لوگ اپنی رقموں کو زیادہ شرح منافع کے لالچ میں بینکوں میں جمع کروانے کی بجائے ان فنانس کمپنیوں میں جمع کرواتے ہیں کہ رقم نہیں ڈوبے گی ،لالچ ان پر غالب آ جاتا ہے۔ نہیں ابا جان، اس طرح غریب دیہاتی نوجوانوں کو روزگار ملتا ہے۔ وہ خود اور اپنے رشتہ داروں کو باور کروا کر ان کی رقوم بھی لاتے ہیں تو یہ کمپنیاں مضبوط ہو جاتی ہیں۔ ان کی رقوم نہ صرف محفوظ ہو جاتی ہیں، کاروبار چل پڑنے کی بدولت وہ بعد میں جب چاہے نکلوا بھی سکتے ہیں۔ ابا جی نے مزید اسے سمجھانا وقت کا زیاں جانا۔ وہ بھائی کے سامنے بے بس ہو گئے۔ سمجھ گئے تھے کہ یہ نادان منہ کے بل گرنے والا ہے۔ بھائی نے جو سوچا تھا کر گزرا اور والد صاحب کی رضا کے بغیر سرمایہ ایک نئی فنانس کمپنی میں لگا دیا۔ اس لالچ میں کہ وہ اس کمپنی کی نئی برانچ کے ایریا منیجر بنادیئے جائیں گے ۔ تنخواہ اور منافع ملے گا اور اصل سرمایہ بھی کمپنی کے پاس محفوظ ہو جائے گا اور ایساہی ہوا۔ بھائی نے روپیہ 
کمپنی کے حوالے کیا۔ نئی برانچ میں ان کو منیجر لگادیا گیا، تنخواہ ملنے لگی اور منافع بھی۔ چار پانچ ماہ تو بڑی خوشی کے گزرے، کمپنی نے گاڑی بھی دے دی۔ بھائی کی شادی کی بات پکی ہو گئی کہ اب منیجر تھے۔ اچھی تنخواہ اور گاڑی بھی تھی۔ برانچ میں میرا بھائی سفید و سیاہ کا مالک تھا۔ ان کے دستخط کے بغیر کوئی رقم نہ نکل سکتی تھی۔ انہی دنوں مالک نے کمپنی خسارے میں دیکھ ملتان کی ایک اچھی سیاسی فیملی کو فروخت کر دی۔ نئے مالک نے سالار کو کہا کہ تم اگر اتنی رقم اور جمع کروا دو تو تم ہی کو ایر یا مینجر بنادیں گے۔ باپ کی کل پونجی اور رشتہ داروں کی رقوم کو وہ پہلے ہی کمپنی کو جمع کروا چکا تھا، اب ایر یا مینجر کوئی اور بن جاتا، یہ اس کو گوارہ نہ تھا، لہذاوہ سوالی بن کر مجھ بیوہ کے پاس آیا اور مجھ سے اپنی مشکل بیان کر دی۔ اپنے ماں جائے کا سوالی چہرہ دیکھ کر میں شش و پنج میں پڑ گئی۔ ایک طرف بھائی نے جھولی پھیلائی تھی دوسری جانب میرے یتیم بچوں کا سوال تھا۔ میرے پاس ان کی تعلیم و تربیت کا کل اثاثہ اور میرے زیورات ملا کر مشکل سے سات لاکھ بنتے تھے۔ اگر بھائی کو یہ اثاثہ نہ دیتی ڈر تھا کہیں اس کی محبت سے ہاتھ نہ دھو بیٹھوں، بابا بوڑھے ہورہے تھے۔ اُن کے بعد مجھے بیوہ کی داد رسی کرنے والا یہی بھائی ہی تھا۔ میرے انکار سے بھائی کے دل پر ملال آ جاتا۔ یہی سوچ کر میں نے اس کو رقم دے دی اور اپنے یتیم بچوں کا حق اس کی جھولی میں ڈال دیا کہ رقم جمع ہو جائے تو محفوظ رہے گی اور بہ وقت ضرورت واپس مل جائے گی۔ سالار کی خوشی کا ٹھکانہ نہ تھا۔ وہ اب پھولے نہ سماتا تھا۔ ایک استدعا کی کہ فی الحال ابا جی کونہ بتاتا، وہ خواہ مخواہ  رخنہ ڈال دیں گے ، ہو تا کام بھی نہ ہو جائے گا۔ بھائی کو ایریا مینجر بننے کی خوشی تھی تو میں بھی اسی میں خوش تھی کہ اس کا ترقی کی منازل طے کرنے کا خواب پورا ہو رہا ہے۔ ہم نے ابا جی سے مشورہ نہ کیا بلکہ ان سے بات چھپائی تو خوشی راس نہ آئی، جلد ہی آس بھرے خوابوں کی الٹ تعبیر سامنے آگئی۔ کمپنی کے فراڈ مالکان کل رقم نکلوا کر بیرون ملک چلتے بنے۔ میرے یتیم بچوں کا اثاثہ چھن گیا اور میرے بھائی کا مستقبل بھی ڈوب گیا۔ ہمارا اوسط درجے کا خوش حال گھرانہ شدید مالی مشکلات میں گھر گیا۔ جن دوستوں اور رشتہ داروں نے بھائی پر اعتبار کر کے رقوم دی تھیں، ان کا بھی اعتبار اٹھ گیا اور قرض خواہ ابا جی کا در کھٹکھٹانے لگے۔ میری رہی سہی زمین اور رزق کا آسرا بھی گیا۔ ابا جی کو دولت جانے سے زیادہ غم اپنے بیٹے کا ہوا، جو سرمایہ کھو جانے کے سبب غم میں گھل کر آدھا رہ گیا تھا۔ وہ اس قدر صدمے سے دوچار ہوا کہ اس کی نا تجربہ کاری کا ماتم کرنے کو شہر کے سارے لوگ بھی کم پڑ گئے کیونکہ بھائی ان دنوں جینے کی امید ہی کھو بیٹھا تھا۔ والد کہتے تھے کہ دیکھا ! میں نہ کہتا تھا کہ زمین ہے تو عزت ہے۔ ہمارے والد سیانے تھے ۔ انہوں نے کسی حال زمین فروخت نہ کی مگر ایسے بھی لوگ تھے جنہوں نے اپنی زمینیں فروخت کر کے ان فنانس کمپنیوں میں پیسے لگائے تھے۔ ایسے معصوم دیہاتیوں کی تمام جمع پونجی ان کمپنیوں نے ہڑپ کر لی تھی۔ زیادہ خسارے میں غریب ملازم پیشہ ریٹائرڈ لوگ اور چھوٹے زمیندار رہے یا پھر عہدے کے لالچ میں نئے تعلیم یافتہ نوجوان بے وقوف بنے اور اپنے رشتہ داروں کی رقمیں ڈبو بیٹھے۔ پینشن کا پیسہ، پراویڈنٹ فنڈز اور فصل کی کمائی کیا کچھ نہیں ڈوبا تھا۔ لوگ بیچارے روتے رہ گئے تھے۔ یہ تو ایک کمپنی کی کہانی ہے ، ایسی کئی فراڈ  کمپنیوں نے ان دنوں ہمارے وطن کی سرزمین پر جنم لیا تھا اور نجانے کتنے گھرانوں میں خوشحالی کے چراغوں کو بجھا دیا تھا۔ تین عورتیں تین کہانیاں"
Meri Zakiya | UrduZone,یہ دو درجن تو ہو گئے عامر اور رافع کے بچوں کے اور یہ ڈیڑھ درجن میری ذکیہ کے لیے۔بازار سے منگوائی دیسی انڈوں کی پیٹی اپنے آگے رکھے فخر النساء اس میں سے انڈے گن گن کرانڈے ڈبوں میں ڈالتی جارہی تھیں کہ ذکیہ کا نام لیتے ہی پاس کھڑی ان کی دونوں بہوؤں کے چہروں پر ایک ساتھ ناگواری کے تاثرات ابھرے۔ لیں بھلا ، اب انڈے بھی کوئی بانٹنے والی چیز ہیں بھابھی ! چھوٹی ندرت نے طنزیہ انداز میں ہنستے ہوئے کہا جب کہ بڑی والی ہما الگ تپی بیٹھی تھی ۔ غصے میں بولے چلی گئی۔ تو اور کیا۔ ذکیہ آپا کو لینا خوب آتا ہے، میاں کی اچھی خاصی کمائی ہونے کے باوجود بھی ان کی نظریں بس میکے کی چیزوں پر ہیں۔ مانا کہ بھائیوں کا کاروبار خوب چلتا ہے۔ روپے پیسے کی کمی نہیں پر اس کا یہ مطلب تھوڑی ہے کہ وہ ہر چیز اپنا حق سمجھ کر وصول کرتی جائیں۔ کچن میں سبزی کاٹنے کے ساتھ ساتھ یہ دیورانی اور جٹھانی سرگوشیوں میں اپنے دل کا غبار نکالنے میں بھی محو تھیں کہ ساس کو کچن کی طرف آتے دیکھ کر خاموش ہو گئیں۔ ہما بیٹا ! آج گوشت ذرا زیادہ چڑھا لینا۔ شام میں ذکیہ آرہی ہے ہماری طرف۔ فخر النساء نے آ کر خوشی خوشی انہیں بھی اطلاع دی۔ مہینہ بھر تو ہو چلا تھا اسے میکے کا چکر لگائے۔ آج آنا چاہ رہی تھی تو میں نے کہا پھر رات کا کھانا تم سب ادھر ہی کھانا۔ ہما تم اچھا سا سالن بنا لو۔ میں گڑ والے چاول پکا لوں گی ، ذکیہ شوق سے کھاتی ہے اور ہاں ندرت بیٹا ! تم رافع کو فون کر دو، رات دکان سے آتے ہوئے بروسٹ بھی لیتا آئے۔ جی اماں! ابھی کہے دیتی ہوں۔ ساس کے کہنے پر ندرت نے احتراماً جواب دیا اور فون کرنے چل دی۔ بہوؤں کو کھانے سے متعلق ہدایات دینے کے بعد فخر النساء تو واپس اپنے کمرے کی جانب لوٹ گئیں۔ ہما اور ندرت ابھی دیسی انڈوں کی قربانی کا غم ہی نہ بھول پائی تھیں کہ اوپر سے ساس صاحبہ نے ذکیہ آپا کی آمد کا اعلان کر کے انہیں مزید دہلا دیا۔ ندرت میرے تو کان پک گئے ہیں یہ ہر وقت کا ذکیہ نامہ سن سن کر- بیزاری کی آخری حدوں کو چھوتی ہما بولی تو ندرت اپنے خیالات کا اظہار کرنے میں پیچھے کیوں رہتی۔ بھابھی یہ ہم بہوؤں کا ہی حوصلہ ہے جو ہماری ساس، ہمارے ہی پیسوں سے اپنی بیٹی کو نوازے جاتی ہیں اور آگے سے بجائے احتجاج کرنے کے الٹا ہم سر تسلیم خم کیے دیتی ہیں۔ ادھر ایک میری امی ہیں، کیا مجال ان کی جو اپنی بہو کے سامنے ایک چونی بھی پکڑا دیں۔ انہوں نے جو دینا ہوتا ہے بس چپکے سے میری مٹھی میں دبا دیں گی لیکن ادھر پہلے ذکیہ آپا پھر اور کوئی۔ کہ تو تم بالکل ٹھیک رہی ہو کیونکہ میری امی بھی کچھ ایسا ہی کرتی ہیں۔ ندرت کی باتوں پر سر ہلا ہلا کر اتفاق کرتی ہما کہہ رہی تھی۔ سوال ہی پیدا نہیں ہوتا کہ عید بقرعید کے علاوہ کبھی بھا بھی ہمیں کبھی کھانے پر بلائیں۔ جب چلے جاؤ جو دال سبزی گھر میں پکی ہو وہی آگے لا رکھیں گی۔ وہاں باہر سے منگوانے کا ایسا کچھ تردد تو نہیں ہوگا اور ہمارے سرال میں ہر تیسرے ہفتے نند صاحبہ کے لیے پر تکلف دعوت کی جاتی ہے۔ ذکیہ آپا جب رات کو آئیں تو بھتیجے بھتیجیوں کے لیے بہت ساری آئس کریم بھی لیتی آئیں ۔ کھانے کے بعد اپنی اپنی پسند کا فلیور پکڑے آئس کریم کھاتی بچہ پارٹی کی خوشی دیدنی تھی۔ گھر واپس جاتے ہوئے اماں کے پاس دیسی انڈوں کا ڈبا دیکھ کر ان کی تو آنکھیں ہی چمک اٹھیں ۔ ارے واہ! دیسی انڈے، میرے پسندیدہ کہہ کر جھٹ اماں کے ہاتھ سے وہ ڈبا لے لیا اور چلتی بنیں۔ ان کی یہ حرکت بھلا دونوں بھا بھیوں سے کیوں کر چھپی رہ سکتی تھی۔ اف میرے اللہ ۔ ندرت کتنے مہنگے ہوں گے یہ انڈے۔ آپا نے تو یوں خوشی کا اظہار کیا جیسے انہیں دیسی نہیں بلکہ سونے کے انڈے مل رہے ہیں۔ وہی تو میں سوچ رہی ہوں بھابھی! بندہ جھوٹے منہ ہی کہہ دیتا ہے کہ اماں رہنے دیں۔ میرے بھتیجے بھتیجیوں کو کھلا دیں مگر توبہ کریں جی، یہاں انکار تو ہے ہی نہیں۔ رات کے کھانے کے بعد کچن سمیٹتے ہوئے ان دونوں کا ذکیہ آپا پر دھواں دھار تبصرہ جاری تھا۔ میرے بچو! دل لگا کر پڑھا کرو۔ اب دیکھو نہ تمہاری پھوپھو کو پہلے پانچویں جماعت میں وظیفہ ملا اس کے بعد آٹھویں میں بھی اور پھر میٹرک کے امتحان میں تو میری ذکیہ کی پورے ضلع میں دوسری پوزیشن آئی تھی۔ اخباروں میں اس کے نام کے ساتھ تصویریں لگیں ذکیہ ولد عبد المعیز دوم پوزیشن ۔ اس کے دادا بہشتی نے تو گھر پر ہی حلوائی بٹھا لیا تھا اور منوں کے حساب سے مٹھائی بانٹی گئی تھی ۔ بچوں کی عادت تھی کہ ہر ہفتے کی رات وہ لازماً دادی سے کہانی سن کے سویا کرتے ۔ آج بھی وہ سب مل کر ان کے بستر میں آن گھسے تھے ۔ انہیں نیک دل شہزادی اور ظالم جن کی کہانی سناتے سناتے فخر النساء نے کب کہانی کا رخ ذکیہ آپا کی طرف موڑ لیا تھا کہ اماں کے لیے دودھ کا گلاس لاتی ندرت یہ ذکر سن کر وہیں باہر سے پلٹ آئی۔ کیوں بھئی کیا ہوا، دودھ واپس لے آئی ہو؟ ہما اس سے پوچھنے گی۔ اندر ساس صاحبہ تو بچوں کو کہانی سنانے کے بجائے ان کی ذکیہ پھوپھو کی قابلیت کی داستانیں کھولے بیٹھی ہیں اور میرا کم از کم اس وقت یہ سب سننے کا بالکل بھی موڈ نہیں ہے۔ بھابھی میں اپنے کمرے میں جا رہی ہوں ، آپ کسی بچے کو بلوا کر اماں کو دودھ بھجوا دیں ۔ گلاس میز پر رکھ کر کمرے کی جانب جاتی ہوئی ندرت اس وقت ہما کو بے حد جھنجلائی سی نظر آئی۔ یہ اماں بھی نہ بیٹی کی تعریف بگھارنے کا کوئی بھی موقع ہاتھ سے جانے نہیں دیتیں۔ جب دیکھو ایک ہی بات، یہ سوچے بغیر کہ اگلا بندہ چڑ بھی سکتا ہے۔ ندرت کے لیے دل میں ہمدردی کے جذبات لیے ہما منہ ہی منہ میں بڑبڑانے لگی۔ دادی کیا ہماری پھوپھو پڑھائی میں بہت لائق تھیں ؟ اندر ندرت کی ہی بیٹی فریال دادی سے پوچھ رہی تھی۔ تو ہاں نا۔ تمہاری پھوپھو پڑھائی میں بڑی ہی اچھی تھی۔ پورے خاندان میں سب سے زیادہ ذہین ۔ وہ ہی تو تھی- بچوں کو یہ سب بتاتے ہوئے فخر النساء کا سر فخر سے تن گیا۔ پھر تو دادی میں بھی ذکیہ پھوپھو کی طرح خوب سارا پڑھ کے بورڈ میں پوزیشن لوں گی۔ ننھی سی فریال کے بہت بڑے ارادے پر تو دادی کو بے تحاشا پیار آ گیا اور اسے چوم کر بولیں۔ شاباش میری بچی ! اپنے ماں باپ کے لیے باعث فخر بنو اور کوئی بھی ایسا غلط کام جس سے انہیں ندامت اٹھانا پڑے، اس سے کوسوں دور رہو۔ فخر النساء کے ایک بھائی محکمہ فشریز میں آفیسر تھے۔ اس بار سردیوں میں انہوں نے بہن کو ڈھیر ساری مچھلی بھجوائی۔ دونوں بہوؤں کے ساتھ مل کر مچھلی صاف کرنے کے دوران حسب عادت اس میں سے بیٹی کا حصہ نکالنا نہ بھولی تھیں۔ پانچ دانے ذکیہ کے ہیں۔ لو بھئی لڑکیو! ساری مچھلی دھو کے چھلنی میں رکھو۔ میں اتنی دیر میں واپس آ کے اسے مسالا لگاتی ہوں۔ پہلے ذکیہ کو بھی پکڑا آؤں۔ انہیں تاکید کر کے باہر جاتی ہوئی وہ نجانے کیا سوچ کر رکیں اور گویا ہوئیں۔ اپنے گھر میں بے شک اچھے سے اچھا کھاتی پکاتی ہے ذکیہ! کیا کروں ماں ہوں نا اسے دیے بنا رہ نہیں پاتی۔ سچ کہوں تو وہ اس گھر اور سب بڑوں، بچوں کے لیے اتنی دعائیں کرتی ہے کہ مجھے تو لگتا ہے کہ یہ اس کی دعائیں ہی ہیں، جو اللہ نے ہمیں رزق و مال کی فروانی عطا کر رکھی ہے۔ ہما اور ندرت فرماں برداری سے ساس کی باتیں سن رہی تھیں۔ پتا ہے تمہارے سسر بہشتی کہا کرتے تھے کہ ہماری ذکیہ بڑے بختوں والی ہے جب سے پیدا ہوئی ہے ہمارے گھر میں خوش حالی ہے اور جس روز سے بیاہ کر سرال گئی ہے اس کا میاں لاکھوں میں کھیل رہا ہے۔ اللہ پاک نے بڑے رنگ لگا رکھے ہیں میری ذکیہ کو- مچھلی کا لفافہ اٹھئے پھر اماں تو باہر نکل گیں، ان کے جاتے ہی ہما کی آواز بلند ہوئی۔ جانے کہاں کہاں سے ایسی منطق ڈھونڈ لاتی ۔ ہیں اماں ! ان کے حساب سے رافع اور عامر کا کاروبار چلانے اور بڑھانے میں کوئی کمال نہیں۔ ہمارے نصیب کا کچھ ذکر نہیں ، بس جو بھی ہے ذکیہ آپا کی دعائیں ہیں جن سے ہمارا گھر چلتا ہے۔ بھابھی لے لیں وہ بھی جو لینا ہے، جب تک اماں کی زندگی ہے کر لیں عیاشیاں، اڑائیں دعوتیں، بعد میں ہم نے کون سا انہیں پوچھنا ہے۔ کیوں ہمارے بچے نہیں ہیں کیا، ان کا کچھ نہیں سوچنا۔ ساری زندگی آپا کا گھر ہی تو نہیں بھرنا ۔ ہما کے بعد ندرت نے بھی دل کی بھڑاس نکالنے میں دیر نہ کی۔ اور پھر گزرتے وقت کے ساتھ جب فخر النساء کا انتقال ہو گیا تو ایک بیٹی کی حیثیت سے ذکیہ آپا نے بھی اپنی ماں کے جانے کا بڑا صدمہ لیا۔ ان کے چہلم تک با قاعدگی سے آکر وہ ان ہی کے کمرے میں ہی بیٹھ کر قرآن پڑھا کرتیں۔ اس کے بعد تو انہوں نے آنا بالکل کم کر دیا۔ کچھ بھابھیوں کے سرد رویے کی وجہ سے بھی وہ پیچھے ہٹتی چلی گئیں۔ ادھر ساس کا چہلم گزرا نہیں ادھر ندرت کے مشورے سے ہما نے ان کے کمرے کا سارا سامان اٹھوا کر اسٹور میں جا رکھوایا اور اس کمرے کو بچوں کے لیے سیٹ کر کے اماں کی ہر نشانی اور یاد کو مٹانے میں ذرا بھی تاخیر نہ کی۔ ذکیہ آپا کو اس بات کا اتنا دکھ ہوا، وہ زبان سے تو اس کا اظہار نہ کر پائیں مگر جب بھی بھی وہ گھڑی پل کے لیے بچوں سے ملنے آئیں تو اماں کے کمرے کی طرف دیکھ دیکھ کر چپکے سے آنسو بہا لیا کرتیں۔ انہیں اس کیفیت میں مبتلا دیکھ کر ہما اور ندرت فاتحانہ مسرور ہوا کرتیں۔ عامر اور رافع نے بہن کے ساتھ روا رکھے گئے سلوک پر اپنی بیویوں کو منع کرنا چاہا لیکن اس معاملے میں وہ بھی ان کے آگے بے بس نظر آئے۔ ساس کی وفات کے بعد پہلی عید تو اسی طرح سوگ میں گزرگئی۔ یہ دوسری عید آرہی تھی ، ابھی ابھی بازار سے لوٹی ہما، ندرت کو اپنی عید کی شاپنگ دکھا رہی تھی۔ بھابھی کیا زبردست کلر اورایمبرائیڈری ہے اس سوٹ کی۔ مجھے خود بھی اس برینڈ کے کپڑے بڑے پسند ہیں۔ ندرت کی تعریف پر وہ خوش تو ہوئی لیکن بعد میں کچھ پریشان سی ہو کر اسے بتانے لگی۔ سچ بتاؤں تو ندرت! پہلے عامر پیسے ہی نہیں دے رہے تھے۔ تمہیں پتا تو ہے کہ آج کل ان کا کاروبار کس قدر ڈاؤن ہے۔ سمجھ میں نہیں آتا دن بہ دن پیچھے ہی جاتے جا رہے ہیں مگر پھر نجانے ان کے دل میں کیا سمائی کہ مجھے پیسے دے کر کہنے لگے کہ جاؤ اور اس میں سے اپنا اور ذکیہ آپا کا جوڑا لے آؤ۔ اپنے بچوں کے کپڑوں کے لیے تو میں نے دوماہ پہلے جو میری کمیٹی نکلی تھی، وہ سنبھال کے رکھی ہوئی تھی۔ اس میں سے خرید کر لائی ہوں اور یہ رہا زکیہ آپا کا سوٹ ۔ کپڑے کی عام دکان سے خریدا گیا معمولی سے پرنٹ اور رنگ والا سستا سا سوٹ نکال کر وہ ندرت کو دکھانے لگی۔ یہ کون سا سستا ہے۔ پورے بارہ سو روپے میں آیا ہے۔ کوئی آپا ، ہمارے جوڑے پر ہی تو نہیں بیٹھی ہوئیں۔ میں نے تو فرض پورا کرنا تھا سو کر دیا۔ جب حالات اچھے ہوں گے تب دیکھا جائے گا۔ ابھی توان کے دونوں بچوں کوعیدی بھی دینی ہے۔ بھابھی بہترین سوٹ ہے، بالکل ٹھیک کیا ہے آپ نے۔ ویسے بھی ہماری ساس، بیٹی کے سارے چاؤ پورے کر گئی ہیں ۔ اب یہ اصول ہم پر ہرگز نہ چلے گا، نہ بھی نا میں نے تو کوئی جوڑا وغیرہ نہیں لینا آپا کا۔ رافع خود کاروبار نہ چلنے کی وجہ سے پریشان ہیں۔ مجھے اور بچوں کو کپڑے لے دیے ہیں، یہی کافی ہے۔ ان کے بچوں کو دو، دو سو روپے عیدی پکڑا دوں کی ، اگر وہ عید پر ملنے آئے تو ۔ لگے ہاتھوں ندرت نے جٹھانی کو اپنے ارادے سے بھی باخبر کر دیا۔ عید کے روز سہ پہر میں جب ذکیہ آپا عید ملنے آئیں تو دونوں بھابھیوں کے منہ اس وقت یہ دیکھ کر کھلے کے کھلے ہی رہ گئے کیوں کہ انہوں نے ہما کا دیا وہی بے کارسا سوٹ سلوا کر پہن رکھا تھا۔ کہنے لگیں۔ حسن نے تو عید کے تینوں دن کے لیے میرے پسندیدہ برینڈز کے کڑھائی والے سوٹ دلوائے ہیں لیکن میں نے کہا کچھ بھی ہو، آج عید کے روز میں اپنے میکے سے آیا ہوا جوڑا ہی پہنوں گی۔ حسن آپ والے عید کے اگلے دن پہن لوں گی۔ وہ بول رہی تھیں اور شرمندگی اور ندامت کے گڑھوں میں گرتی ھما اور ندرت جنہیں کہیں منہ چھپانے کو جگہ نہیں مل رہی تھی۔ ذکیہ آپا خالی ہاتھ نہیں آئی تھیں ، کیک ، مٹھائی، بچوں کے لیے کھلونے اور عیدی کے ساتھ ساتھ ہما اور ندرت کے لیے بھی اپنے جیسے ہی شاندار کڑھائی والے سوٹ لائی تھیں۔ ارے آپا ! یہ اتنا سب کچھ کس لیے۔ ہم نے آپ کو دینا ہے، لینا ہرگز نہیں۔ عامر اور رافع نے انہیں منع کرنا چاہا تو وہ مصنوعی ناراضی سے بولیں۔ میں تم دونوں سے بڑی ہوں اور بڑوں کو انکار نہیں کرتے۔ جب تک اماں ابا زندہ تھے تو میں بھی چھوٹی بنی رہی۔ اماں جو کچھ دیا کرتیں، میں خوشی خوشی پکڑ لیا کرتی مگر اب تو نہیں ہیں۔ ماں کو یاد کر کے ان کی آنکھوں کے گوشے بھیگ گئے ۔ اللہ میرے میکے کو شاد رکھے۔ بڑی بہن، ماں کے برابر ہوتی ہے، اس ناتے سے میرا فرض بنتا ہے کہ میں تم سب کا خیال رکھوں ۔ اس دوران ہما اور ندرت کی حالت کاٹو تو لہو نہیں کے مصداق تھی۔ ذکیہ آپا کی اعلا ظرفی کے آگے ان دونوں کی پست ذہنیت کا بت پاش پاش ہو گیا۔ اماں بلاوجہ ہی اپنی بیٹی کی تسبیح نہیں پڑھا کرتی تھیں ۔ آج یہ حقیقت بھی ان پر اچھی طرح آشکار ہو گئی ۔ ذکیہ آپا سچ میں بڑے بختوں والی تھیں۔ ہوس و حسرت سے مبرا، سراپا شفقت جنہیں نہ تو کل کوئی لالچ تھا اور نہ ہی آج ۔ انہیں صرف عزیز تھا تو اپنے میکے کا مان جس کی سلامتی کے لیے وہ بے لوث دعا گو رہا کرتی تھیں اور اس بات کو انہوں نے اپنے کردار و عمل سے ثابت کر دکھایا۔ اماں کے مرنے کے بعد ذکیہ آپا سے روا رکھے جانے والا سلوک، ان کے کمرے کا سامان اسٹور میں رکھوا کر آپا کودی گئی اذیت پراپنی فتح منانا۔ عامر اور رافع کا مسلسل گرتا ہوا کاروبار اور گھریلو حالات میں مالی تنگی ، ہما اور ندرت کے لیے ایک ایک کر کے ہر چیز آئینہ بنی گئی۔ جس میں انہیں اپنا کردار واضح نظر آرہا تھا۔ عید نام ہے اپنوں کے لیے دلوں میں جمی کدورت اور رنجش کی سیاہی کو مٹا کر بچے پرخلوص جذبوں کے ساتھ ان سے ملنے کا۔ غلطیوں کی صلاح اور تلافی کے لیے شاید عید کے دن سے زیادہ بہتر موقع اور کوئی نہ تھا۔ اس کا دیر سے ہی سہی مگر انہیں احساس تو ہو گیا تھا۔ تب ہی آنکھوں میں آنسو اور دل میں احساس شرمندگی لیے ان دونوں نے ایک دوسرے کو دیکھا پھر ایک ساتھ اٹھ کر ذکیہ آپا کے ملے جا لگیں۔ اردو کہانیاں خواتین ڈائجسٹ
Mein Bechari | UrduZone,"پچھلی بار جو وہ ”وہ“ اور ”وہ“ والے ناول ادھورے رہ گئے تھے وہ بلآخر میں نے کئی ضروری کاموں کو پس پشت ڈال کر مکمل کر ہی لیے قسمت اچھی تھی جو میں نے چھ سات افسانے بھی لکھ لیے اور یوں دوماہ میں کافی ساری تحاریر لکھ کر ارسال کردیں۔ اب حال یہ ہے کہ ناول مکمل ہو گئے تو گھر کے کام ادھورے رہ گئے شوق کی خاطر بھی کتنی قربانیاں دینی پڑتی ہیں یہ تو ان دنوں کوئی میرے گھر میں جھانکتا تو دنگ رہ جاتا کہ یہ ڈائجسٹ رائٹر شبینہ گل کا گھر ہے۔ اب ڈائجسٹ رائٹرز انتہائی سگھڑ اور سلیقہ مند بہو اور بیوی لکھنے کے لیے مشہور مانی جاتی ہیں تو ایسے میں میرا کباڑ خانے کو مات دیتا گھر مجھے اچھا خاصا شرمندہ کروا سکتا تھا۔ بس اسی لیے تو میں اپنی ہیروئن کو ضرورت سے زیادہ سلیقہ مند اور سگھڑ نہیں لکھتی ۔ میں نے خود کو تاویل دے کر بہلایا کہ کم از کم مجھ پر میرا ہی لکھا کوئی ناول سوالیہ نشان نہیں بن سکتا۔ (باقی رائٹرز اپنے لکھنے کی خود ذمہ دار ہیں) خیر بات ہورہی تھی کام کاج کی عید کے بعد بچوں کے امتحانات سے فراغت پا کر سب کہانیاں مکمل کیں اور جب کہانیاں مکمل ہو چکیں تو بچوں کے امتحانات ایک بار پھر سر پر تھے۔ اب بھلا یہ کیا تماشا ہے، فرسٹ مڈ ٹرم اور پھر سیکنڈ مڈ ٹرم ایگزام ابھی سانس نہیں لی ہوگی کہ فائنل ٹرم آجائیں گے۔ میں بے چاری بس ان تمام مظالم پر بڑبڑا ہی سکتی ہوں، اس سے زیادہ میرے اختیار میں بھلا کچھ ہے ہی کہاں۔ میاں جی کو یہ مژدہ سنایا تو بڑے سکون سے پوچھنے لگے۔ تو اگلے سال معاذ کون سی کلاس میں پروموٹ ہو جائے گا؟ بس پھر دل چاہا کہ سامنے پڑا کسٹرڈ کا پیالہ اٹھا کر ان کے سر پر انڈیل دوں بھلا ہو میری بولتی بلکہ چیختی چنگھاڑتی آنکھوں کا جو میری زبان پر آنے سے پہلے میرا مدعا اپنے اندر سمو کر مقابل کو سب سمجھا دیتی ہیں، انہوں نے حفظ ما تقدم کے طور پر پیالہ اٹھایا اور یہ جا وہ جا پھر ہوا یوں کہ بچوں کے امتحانات پوری شان سے شروع ہو گئے اور میں نے ایک نیا خواب بننا شروع کر دیا۔ شیخ چلی شاید میرے پرکھوں میں ہی کہیں رہے ہوں گے جو ان کا اثر مجھ میں بھی آ گیا تھا۔ میں جاگتی آنکھوں سے حسین سپنے بنے کی عادی ہوں۔ چھوٹی تھی تو کہانیاں بن کر سہیلیوں کو سناتی تھی پھر جہاں کسی موڑ پر پھنس جاتی اور کوئی ڈرامائی موڑ سمجھ میں نہ آتا تو باقی کل کا نعرہ لگا کر گھر بھاگ جاتی اور پیچھے سب سہیلیاں مارے سپنس کے پیچ و تاب کھا کر رہ جاتیں پھر وہ پوری رات اسی ڈرامائی موڑ کے بارے میں سوچتے ہوئے گزر جاتی کہ کل کہانی کو آگے کیسے بڑھاؤں گی۔ تو بات ہو رہی تھی شیخ چلی کی میرا مطلب ہے شبینہ گل دا رانٹر کے کھلی آنکھوں کے خوابوں کی تو ان دنوں میں آرٹ اینڈ کرافٹس کے خواب دیکھ رہی تھی یوٹیوب سے درجنوں پانچ منٹ کرافٹس کی وڈیوز ڈاؤن لوڈ کر رکھی تھیں اور ان کے لیے سامان کی خریداری کا بھی منصوبہ دل ہی دل میں بن رہا تھا۔ مسئلہ صرف یہ تھا کہ اس قدر کھڑاگ میں بچوں کے سامنے پھیلاؤں گی تو کرافٹس تو خاک بنیں گی، الٹا مصیبت ہی بن جائے گی۔ اب بھلا اس کا کیا حل ہو۔ ایک روز دل کی مراد بر آئی اور میری بہن نے فرمائش کر دی کہ اس بار دسمبر کی چھٹیوں میں بچوں کو میرے پاس پشاور بھیج دو۔ اندھا کیا چاہے دو آنکھیں اور شبینہ کیا چاہے ایک بندی جو بچوں کا ذمہ اٹھائے میں تو جھٹ راضی ہوگئی۔ جب میاں صاحب کو بتایا تو انہوں نے اعتراض جڑ دیا۔ معاذ اور اسید کی حد تک تو ٹھیک ہے مگر سارہ کو نہیں بھیج سکتے، یہ ابھی بہت چھوٹی ہے، ہمیں یاد کر کے روئے گی، بیمار ہو جائے گی۔ میں تو جل ہی گئی۔ بھلا مرد کہاں عورت کی آزادی اور خود مختاری برداشت کرتا ہے۔ میں نے بے چارگی سے سوچا۔ سارہ کا تو نہیں پتا البتہ آپ ضرور اس کی یاد میں بیمار ہو سکتے ہیں۔ میرے جلے کٹے جواب پر موصوف کھلکھلا کر ہنس دیے اور کانوں کو ہاتھ لگاتے ہوئے تو بہ استغفار کرنے لگے توبہ توبہ ایسی ماں میں نے پہلی بار دیکھی ہے جو اپنی ہی اولاد سے حسد کرتی ہے یا اللہ مجھے معاف کر دینا۔ ایسے معافی نہیں ملتی اور میں کیوں نہ جلوں ایسا پیار کبھی میرے لیے تو نہیں امنڈتا جیسا اپنی اولاد کے لیے ظاہر کرتے ہیں جب میں امی کے گھر رہنے جاتی ہوں اس وقت نہیں کہتے کہ نہ جاؤ میں تمہیں یاد کروں گا۔ ایک بار پھر قہقہ اور میں آگ بگولہ۔ تم جاتی ہی کب ہو جاؤ گی تو ایک دورات رکو گی تو ہی مجھے یاد کرنے کا موقع ملے گا ناں۔ ہاں ہاں آپ تو تنگ ہیں ناں مجھ سے، ہر وقت یہی بات بس جاؤ چلی جاؤ، ہاں تو ناشکری خاتون دیکھو ناں کتنا اچھا شوہر ملا ہے تمھیں جو میکے جانے سے روکتا ہی نہیں بیویاں تو ترستی ہیں میکے جانے کو اور ان کے شوہر انہیں جانے نہیں دیتے، اور ایک تم ہوں۔ ان کو تو موقع مل گیا اپنی مدح سرائی کا۔ ہونہ اچھا شوہر، میں کلس کر رہ گئی۔ اچھا ایسا کرو بچوں کی پیکنگ کر دو ایک ہفتے کے لیے انہیں بھیج دو، کچھ تمہارے دماغ کو بھی سکون ملے اور کچھ ہم بھی آرام کر لیں گے مگر سارہ کو نہیں بھیجنا۔ میں نے بھی سوچا کہ چلو صبح صبح باتھ روم کی پریڈ اور ناشتہ ناشتہ کے شور سے تو کچھ دن بچت ہوگی۔ سارہ کو تو قابو کر ہی لیں گے۔ صبر شکرکر کے بیٹوں کی پیکنگ کرنا شروع کردی۔ دیکھو ذرا کیسی ماں ہے، بچوں کو دور بھیجنے پر کتنی خوش ہے، کوئی پروا ہی نہیں۔ اسامہ صاحب نے ایک بار پھر چٹکلہ چھوڑ کر کنکھیوں سے مجھے دیکھا تو میں سارے کپڑے پٹخ کر سیدھی ہوئی۔ میں صرف ماں نہیں ہوتی، ایک انسان بھی ہوتی ہے۔ اسے بھی آرام چاہیے ہوتا ہے اب آپ مرد تو باہر نکل جاتے ہیں دوستوں میں اٹھتے بیٹھتے ہیں یا جاب پر بھی جائیں تو بچوں کو تو ساتھ نہیں لے کر جاتے اور ہم مائیں تو بس ایک باتھ روم ہی بچوں کے بغیر جاتی ہیں باقی تو ہر جگہ لائسنس کی طرح بچوں کو ساتھ لے جانا پڑتا ہے کچھ وقت تو ہمیں بھی آرام ملے ناں اب اگر میری بہن نے مجھے آرام دینے کا سوچ ہی لیا ہے تو آپ کو بھلا کیا مسئلہ ہے؟ میں بھی کوئی اپنی موج مستی کی خاطر تو نہیں بھیج رہی ہیں ہزار کام ادھورے پڑے ہیں جو مکمل کرنے ہیں اور وہ بچوں کی موجودگی میں نہیں ہو سکتے ۔ میں نے مدیر بن کر کہا تو یہ زور شور سے سر ہلاتے ہوئے اپنے دفتر جانے کے لیے کپڑے پسند کرنے لگے- اور کوئی کام کرو یا نہ کرو، وہ جوکچن کیبنٹ میں کباڑ اکٹھا کر رکھا ہے اسے ضرور ٹھکانے لگا دینا یا مجھے بتا دینا کباڑیئے کو دینا ہو تو۔ اچھے خاصے پیسے مل جائیں گے۔ ایک پیزا تو آرام سے آجائے گا۔ مجھے تو جیسے کرنٹ لگا۔ او ہیلو وہ کباڑ نہیں ہے، نہ ہی میرا اسے بیچنے کا کوئی ارادہ ہے۔ تو کیا کباڑیے کی دکان کھولنی ہے؟ ایک اور دل جلانے والا سوال میں ضبط کر گئی۔ اسی سامان کو تو استعمال کرنا ہے، گھر کی آرائش کرنا ہے نت نئی چیزیں بنانی ہیں۔ میں خیالی پلاؤ کھا کر جھومنے لگئی اور ان کا میٹر گھومنے لگا۔ یا اللہ میں کہاں جاؤں بلکہ چلا ہی جاؤں مطلب کباڑ کے سامان سے گھر کی آرائش، او کون لوگ ہوتسی، بلا آخر پسند کردہ کپڑے نکال کر انہوں نے دہائی دی تو میں نے جلی کٹی نگاہ ان پرڈالی۔ ہاں تو اس کو سگھڑاپا کہتے ہیں فالتو اشیاء کو کارآمد بنا کر گھر سجانا، ایسے کہ دیکھنے والا دنگ رہ جائے۔ میں اپنے خیالی سگھڑاپے میں جھوم رہی تھی۔ دنگ رہ ہی نہ جائیں۔ یہ بڑبڑا کر باہر نکل گئے مگر میں بھی ان کے پیچھے ہی تھی۔ اب چند گھنٹے تو ان کے گھر میں گزرتے ہیں، سو یہ گھر کے جس کونے میں بھی جائیں میں پیچھے پیچھے چلتی باتیں کرتی جاتی ہوں۔ وقت کے بہترین استعمال کا طریقہ لوگوں کو مجھ سے سیکھنا چاہیے۔ آخر اس قدر سگھڑ ہوں ، ایک لمحہ بھی رائیگاں نہیں جانے دیتی۔ خیر میں ان کے پیچھے پیچھے چل دی۔ یہ تیار ہو کر کمرے سے نکلے تو میں پھر بولی۔ بات سنیں۔ یہ تمام مشرقی شوہروں کا مشترکہ نام ہے۔ وہ ذرا مالک مکان کو تو کال کریں ناں۔ وہ جو تیار ہوکر ٹائی کی ناٹ کس رہے تھے، میری بات سن کر بد حواسی میں کچھ زیادہ ہی کسی دی۔ یا اللہ خیر اب یہ مالک مکان کو کس خوشی میں کال کروں وہ بھی مہینے کی پہلی تاریخ کو وہ سمجھے گا میں نے کرایہ جمع کرا دیا اور تنخواہ کا ابھی دور دور تک کوئی اتا پتا نہیں۔ میں نے برا سامنہ لیا۔ یہ اسی طرح میرے خیالی پلاؤ کے ہر نوالے پر کیڑے نکالتے ہیں کتنی بار تو بتایا ہے اپ کو کہ وہ جو اوپر اس کا سامان پڑا ہے اس سے کچھ چیزیں مجھے چاہیے اوپر تو ٹوٹی ہوئی چارپائی اور خراب ہوئے پنکھے پڑے ہیں اب ان سے کون سی ارائش ہونی ہے بھئی میں نے حقیقت سر پیٹ لیا تو یہ سہم گئے ارے بھائی دھیان سے ابھی میرے پاس اتنا پیسہ نہیں ہے کہ دوسری لے کر اؤں یہ دوسری والی حسرت ہر شوہر کی نوک زباں کا امرت بنی رہتی ہے میں نے بھی بری طرح سے انہیں گھورا- اچھا اب بس بھی کریں سنجیدہ ہو جائیں اوپر کچھ پی وی سی پائپس اور لکڑی کے ٹکڑے پڑے ہیں اس سے کہیں میری بیوی کو ضرورت ہے اس کے بلا کس کام کا یہ سب کچھ وہ منع نہیں کرے گا انہوں نے دکھی نظروں سے مجھے دیکھا اور وہ جو کچن کیبنٹ میں سارا کے دودھ کے خالی ڈبے ان کے ڈھکن پلاسٹک کے چمچ اور کولڈ ڈرنک کی بوتلوں کا ڈھیر لگا ہے ان کا کیا اف ہو وہ سب کچھ استعمال کرنا ہے نا ایک بار بچے جائیں تو صحیح میں کمر کس کر میدان میں آ جاؤں گی انہوں نے بغور میری کمر کا جائزہ لیا اور بولے کمر تو کسی جا سکتی ہے مگر کمرہ نہیں بس ایک مرتبہ پھر یہ اگے اگے اور میں پیچھے پیچھے تھی- میرے شیخ چلی دماغ نے ایک اور پلاؤ پکایا اور میں نے اپنی بچپن کی سہیلی ہونا کو فون ملا لیا ہم دونوں کی دوستی ساتویں جماعت میں ہوئی اور ایسی ہوئی کہ پھر ساتھ جینے مرنے کی قسمیں کھاتے ہوئے ہم نے کالج میں بھی اکٹھے ہی داخلہ لیا میری شادی کے بعد اس سے ناطہ نہیں ٹوٹا اس لحاظ سے وہ میری 24 سال پرانی سہیلی تھی وہ جسے بندہ کھل کر گالیوں اور کوسنے دے اور وہ ڈھیٹ بنی رہے ویسی دوستی ہے ہماری بات کا اغاز تانوں سے ہوتا ہے اور اختتام گالیوں پر چونکہ اس کی ابھی شادی ہوئی نہیں تو میں اس کا بھرپور فائدہ اٹھاتی ہوں- اوئے سن دسمبر کی چھٹیوں میں کیا پلان ہے کیسا پلان میرے بچے چھٹیاں منانے اپنی خالہ کے گھر جا رہے ہیں یار میرے لیے تو سنہری موقع ہے میں چاہتی ہوں ایک دن ہم دونوں مل کر انجوائے کریں میں پورا دن تمہاری طرف گزاروں اور ہاں تم نے اگر اپنے کلب ولب جانا ہے تو چلی جانا مجھے ہیٹر لگا کر کمبل دے دینا میں اپنی نیند پوری کر لوں گی- تب تک حنا بی بی دراصل عنقریب کراٹے بلیک بلٹ ہونے والی ہیں اس سے پہلے محترمہ نے فٹنس جم جوائن کر کے خود کو ایسا فٹ کیا کہ جب دیکھتی ہوں جل کر بھسم ہو جاتی ہوں اب وہ میری سہیلی کم اور بیٹی زیادہ لگتی ہے اب کراٹے کر کے مزید جلا رہی ہے کیونکہ میرا بھی یہ بچپن کا شوق تھا جو پورا نہ ہو سکا خیر بات ہو رہی تھی حنا کے گھر جانے کی محترمہ فراخ دلی سے بولی ہاں ضرور اؤ سارا بھی جا رہی ہے کیا- یار میں تو کہہ رہی ہوں اسے بھی بھیج دیتے ہیں لیکن اس کے ابا نہیں مان رہے کہتے ہیں چھوٹی ہے بتاؤ بھلا یہ چھوٹی ہے پر پوری بلا ہے جو کام میں نے سوچے ہوئے ہیں وہ تو یہ بھی نہیں کرنی دے گی مجھے- چل چھوڑ یار لے انا اسے بھی کھاتی پیتی رہے گی کارٹون دیکھ لے گی بھائی کے بچوں کے ساتھ کھیل لے گی ہم اپنا انجوائے کریں گے ایسا کرتے ہیں کہیں باہر چلے جائیں گے سارہ کو پارک میں گھما پھرا دیں گے لنچ بھی کہیں باہر ہی کر لیں گے مال چل کر ونڈو شاپنگ کر لیں گے کیا خیال ہے اس تجویز پر تو میری رال ٹپک پڑی واہ واہ صدقے جاؤں کیا پلان بنایا ہے پر باقی سب تو ٹھیک ہے یہ مال والا ائیڈیا کچھ بھایا نہیں- بھئی اتنا پیسہ نہیں ہے میرے پاس کہ اتنے بڑے مال سے شاپنگ کروں اور خالی خولی ونڈو شاپنگ بھی کوئی اچھی بات تو نہیں- ارے یار وہاں سارے لوگ کوئی شاپنگ کرنے تھوڑی جاتے ہیں دو چار چیزیں خریدتے ہیں فوڈ کورٹ میں کھانا کھاتے ہیں ادھر ادھر سلفیاں بناتے ہیں ٹرالی میں چند چیزیں ڈالتے ہیں اور باہر جاتے وقت ٹرالی کسی کونے میں یونہی چھوڑ جاتے ہیں اس بات پر میرا قحقہ تو بنتا تھا ہماری پاکستانی قوم کس قدر شاطر ذہن رکھتی ہے اس میں کوئی شک نہیں رہ گیا تھا توبہ توبہ کتنی بری بات ہے حنا کی بچی خیر چلو ٹھیک ہے وہیں چلے جائیں گے کھانا تو تمہاری طرف سے ہوگا نا؟ ہاں ہاں موٹی فکر نہ کر میں ہی کھلاؤں گی جو کہے گی کھلاؤں گی کچھ تھوڑی شاپنگ بھی کرا دوں گی ایسا کرتی ہیں ایک دن صبح سویرے نکلتے ہیں دامن کو کی طرف چلے جائیں گے- وہاں سن رائز دیکھیں گے بڑا مزہ اتا ہے کیا خیال ہے اور بھلا میرا کیا خیال ہونا تھا میں نے تو پلاؤ پکا رکھی تھی اس نے تو سندھی بریانی پکا ڈالی میں نے تو شد ومد سے اقرار کیا اور خالی بریانی کھاتے کھاتے ایک گھنٹہ ارام سے گزار دیا رات کو میاں صاحب گھر ائے تو میں نے سارا پلان ان کو گوش گزار کر دیا وہ مجھے گھورنے لگے- اچھا تو یہ مزے ہوں گے اور میں کیا کروں گا، لو بھلا اب کیا میں اپ کو بھی ساتھ لے جاؤں بچے تھوڑی ہیں اپ- بھئی اپ جائیں اپنے افس بلکہ جس دن اپ کی صبح کی ڈیوٹی ہوتی ہے نا بس اسی وقت مجھے دامن کو ڈراپ کر دیں حنا بھی وہیں آ جائے گی- دوپہر کو واپس آ کر اپ تو سو جاتے ہیں شام تک جب اپ اٹھیں گے تب تک ہم واپس ا جائیں گے وہ مجھے گھر بھی ڈراپ کر دے گی اور انہوں نے تو مجھے یوں دیکھا جیسے میری دماغی حالت پر شک ہو جو کہ انہیں اکثر ہی رہتا ہے خود مختار خود اعتماد خواتین بھلا مردوں سے کہاں برداشت ہوتی ہیں میری وہی بیچاری سوچ- خیر تو ہے نا لگتا ہے کوئی پیچ ڈھیلا ہو گیا ہے کسنا پڑے گا مطلب اتنی تنگ ہو تم بچوں سے کچھ زیادہ ہی اونچے پلان بنا رہی ہو میں نے منہ بسور کر انہیں دیکھا جب اپ لوگ سارے دوست مل کر منال پر لنچ کا پلان بناتے ہیں تو کبھی میں نے کہا پیچ ڈھیلے ہو گئے یا مجھ سے اور بچوں سے تنگ ہیں بھئی میری بھی اپنی کوئی زندگی ہے میں بھی تنہا وقت انجوائے کرنا چاہتی ہوں- مطلب خود کو کنواری کنواری محسوس کرنا چاہتی ہو انہوں نے میری بات کاٹی تو میں نے پھر انہیں گھورا مجھے تو اب سچ میں یوں لگتا ہے کہ میری انکھیں انہیں گھورنے کی وجہ سے ہی بڑی ہوئی ہیں ورنہ پہلے تو نہیں تھیں- اس افلاطون کی اولاد کے ساتھ کیا خاک کنواری محسوس کرنا ہے میں نے میں نے سخت سردی میں موزے اتار کر ٹھنڈے فرش پر پھرتی سارا کی طرف اشارہ کیا اور اسے پکڑ کر موزے پہنائے تو اس کا بونپو بج اٹھا- اس بچی کو سردی ہی نہیں لگتی اور ہمیں جھرجھری آ جاتی ہے سارا دن اس قسم کے پلان بنا بنا کر خاصہ خون بڑھا لیا تم نے بلکہ وزن بھی بڑھ گیا ہوگا اب اسے سلاؤ اور مجھے بھی سونے دو یہ کہہ کر صاحب تو اٹھ کر چلتے بنے اور میں منہ بسورتی سارا کا پیمپر تبدیل کرنے لگی- معاز اور اسید تو ویسے بھی جلدی سو جاتے ہیں سچی بات ہے بھائی میں بیچاری تو اپنی ذات کے لیے کوئی پلان بھی نہیں بنا سکتی- میں بیچاری سارا کو تپک تھپک کر سلانے کی ناکام کوششیں کرنے لگی کیونکہ یہ بی بی تو ساری دنیا کو سلا کر اپنی مرضی سے ہی سوتی ہیں- پھر ہوا یوں کہ معاذ اور اسید اپنی خالہ کے پاس پشاور چلے گئے اور گھر پر رہ گے میں سارا اور سارا کے ابا- سردی کڑاکے کی پڑی، موسلہ دھار بارشیں ہوئیں اور چولہے سے گیس غائب، اب بھلا بندہ بستر سے نکلے تو کوئی کام بھی کرے بستر سے نکلتے ہاتھ برف، پیر برف، کام کاج کرتے ہی واپس بستر میں گھسو بمشکل کھانا پکتا اور برتن دھلتے باقی کام جائیں بھاڑ میں- کیبنٹ میں پڑے کباڑ کو استعمال کرنا تو دور اس کام کے بارے میں سوچنا بھی محا ل تھا بھائی نہیں تھے تو سارہ بی بی بھی خوب تنگ ہوئی اور خوب مجھے بھی تنگ کیا ایک دن میں پلان کے مطابق حنا کے گھر چلی گئی جہاں سے ہم نے شاطرا نہ ونڈو شاپنگ کے لیے نکلنا تھا حنا بی بی نے میرے اگے ڈرائی فروٹ کی ٹرے رکھی اور خود اہتمام سے کپڑے استری کرنے چل دی کپڑے تبدیل کر کے محترمہ ڈریسنگ ٹیبل کے سامنے جم کر کھڑی ہو گئی خیر ہے بی بی کس کے ویاہ پہ جا رہی ہو اب تیار ہونے میں بھی گھنٹہ لگاؤ گی- نہیں بس یار پانچ منٹ لگیں گے خیر جناب تیار شیار ہو کر کیپ منگوایا منگوائی اور ہم بڑی شان سے مال کے لیے روانہ ہو گئے مال پہنچ کر جب میں نے جابجا چلتے خود کار زینے دیکھے تو میرے تو ہوش اڑ گئے- سارہ نے تو اسے جھولا سمجھ لینا تھا خود کارزینے پر بچوں کے تمام حادثوں کی ویڈیوز میری نظروں میں گھوم گئیں جو لوگ سوشل میڈیا پر شیئر کرتے رہتے ہیں- یارحنا یہاں سیڑھیاں نہیں ہیں یہ سارا تو قابو سے باہر ہو جائے گی- یارحنا بی بی ابھی سارا بی بی کو اچھی طرح سے جانتی نہیں تھی اسی لیے بڑی ادا سے ہنس کر بولی ارے کچھ نہیں ہوتا یار ہم دیکھ لیں گے اسے یہاں سیڑھیاں نہیں ہیں تم فکر نہیں کرو یہ انجوائے کرے گی کچھ نہیں ہوتا- لیکن اگلے ادھے گھنٹے میں اسے بخوبی اندازہ ہو گیا کہ اس کی بات دیوانے کی بڑ تھی- سارہ نے انجوائے کیا جب بھاگی تو ایسا بھاگی کہ ہم دونوں کو لگا کوئی ریس ہو رہی ہے- اب کر لو ونڈو شاپنگ سارا بی بی پل میں یہاں تو پل میں وہاں اور پل میں خود کار زینے کے دہانے پر، میری تو سانس سینے میں اٹکی رہی اور حنا کی سانس پھول گئی سارہ کے پیچھے بھاگ بھاگ کر، اور سارا بی بی بار بار زینے کی طرف جا کر رونا دھونا شروع کر دیں کہ جھولا جھولنا ہے اور ہم سر پکڑ کر رہ جائیں کہ یا اللہ یہ جھولے یہاں لگائے ہی کیوں ہیں جیسے تیسے ان محترمہ کا جھولے سے دھیان ہٹا تو ایک نئی مصیبت کھڑی ہو گئی وہاں اینٹرنس پر کچھ ٹرالیاں رکھی تھیں جن کے اگے بچوں کی گاڑیاں فٹ تھیں تاکہ مائیں اپنے بچوں کو گاڑی میں بٹھا کر سکون سے شاپنگ کریں- ٹرالی بھی چلتی جائے اور اس سے جڑی گاڑی بھی چلتی رہے- افسوس کہ وہ ٹرالی مجھے نظر نہیں آ سکی اور دوسرے لوگوں کے پاس سارا کو نظر آ گئی بس پھر کیا تھا رونا دھونا شروع ہو گیا سارہ کو گاڑی میں بیٹھنا ہے سارا کا انداز تکلم ایسا ہی ہے- سارا کو دودھ چاہیے، سارا کو کھانا چاہیے سارا کو نی نی آتی ہے- اب سارا صاحبہ جا کر فوڈ کوٹ میں کھانا کھاتے لوگوں کی ٹرالیاں اپنی طرف گھسیٹیں اور وہ لوگ اپنی طرف- کھینچاتانی کا سلسلہ شروع ہو گیا اور تنگ آ کر اس فیملی نے اپنی ٹرالی اپنی کرسیوں کے بیچ میں کھڑی کر لی اب تو جو سارہ نے دھمال ڈالا الامان الحفیظ- اب اینٹرنس تک کون جاتا ان محترمہ کے لیے ٹرالی لینے بڑی مشکلات سے اسے قابو کر کے کرسی پر بٹھایا اور کھانا آرڈر کیا- ساتھ ہی سارا کے لیے فرنچ فرائز آرڈر کر دیے تاکہ یہ اس میں مصروف ہو جائے اور ہم سکون سے کھانا کھا سکیں- حنا صاحبہ ٹھہریں صحت مند خوراک کھانے والی جنک فوڈ سے پرہیز برتنے والی سو ان محترمہ نے اپنے لیے مختلف اقسام کے گھاس پھوس ارڈر کر دیے اور میں تو پاستہ پر جان دیتی ہوں چاہے میری جان جائے اللہ اللہ کر کے کھانا ایا تو سارا کا نیا ہنگامہ انہیں حنا کا سلاد بھی کھانا تھا اور میرا پاستہ بھی کھانا تھا٠ بھلا ہم ہوتے کون ہیں اپنے بارے میں سوچنے والے اب ایک نوالہ پاستہ کا اور دوسرا نوالہ سلاد کا فرنچ فرائز کی ناقدری مجھ سے برداشت نہیں ہوئی تو وہ میں نے کھانے شروع کر دیے کمزور جو بہت ہوں خیر جناب جب سارا ملک کا پیٹ بھر گیا تو یہ کرسی سے اتر کر مٹر گشتی کرنے لگی ہم بیچاریاں کھانا کھائیں یا ان کی نگرانی کریں بالاخر تنگ ا کر مجھے اٹھنا ہی پڑا کیونکہ اتنے بڑے مال میں یہ بی بی گم ہو جاتی تو لینے کے دینے پڑ جاتے- حنا یار یہ پاستہ تو پیک ہی کرا لو ابھی قسمت میں نہیں ہے کھانا پھر سارا اگے اگے اور میں پیچھے پیچھے کیا لوگ، کیا سیکیورٹی گارڈ، کیا شاپ مالکان سب اس پکڑن پکڑائی پر ہنس رہے تھے اور لطف اٹھا رہے تھے- حنا میرا کھانا پیک کروا کر چلی ائی اوئے کیا چیز ہے یار یہ قابو ہی نہیں اتی تیرے بیٹے تو بڑے شریف ہیں یار یہ تو کوئی عجیب ہی پیس ہے اور میرا تو وہ حال تھا کہ ہنس بھی نہیں سکتی تھی- سارہ نے صحیح معنوں میں احساس دلایا کہ محترمہ شبینہ گل صاحبہ اپ غلطی سے بھی کنوارے پن کو محسوس کرنے کی کوشش ائندہ ہرگز مت کیجئے گا ورنہ انجام اس سے بھی زیادہ برا ہوگا- خیر پھر حنا نے ایک حل سمجھ کر اسے لاولی پاپ دلا دی اب کم از کم ایک گھنٹہ تو یہ اس کینڈی میں مصروف رہے گی یہ حنا کا بیان تھا جو کہ سراسر غلط فہمی پر مبنا ثابت ہوا کیونکہ سارا اس کینڈی میں مصروف تو واقعی بہت ہو گئی مگر اتنی مصروف ہوئی کہ نظر اٹھا کر سامنے دیکھنے سے بھی گئی اب سین یہ تھا کہ محترمہ کینڈی پر نظر جمائے اسے چاٹ رہی ہے اور چلتی جا رہی ہے اماں کہاں ہیں سامنے سے کون آ رہا ہے ان کی بلا سے میری بھاگ دوڑ پھر سے شروع ہو گئی کیونکہ حنا بی بی کو تو ہر تیسرے قدم پر سیلفی لینے سے ہی فرصت نہیں تھی ویسے بھی وہ سارا کی ذمہ داری سے ہاتھ اٹھا چکی تھی ظاہر ہے بیٹی میری تھی، میں تو ناک تک بھر چکی تھی لیکن حنا کا جوش و خروش اپنی جگہ برقرار تھا بس کر یار میں تو بری طرح تھک گئی اب گھر چلتے ہیں مگر وہ حنا ہی کیا جس پر اثر ہو جائے ارے اؤ نا یار یہ کیش اینڈ کیری دیکھو بڑا ہی زبردست ہے وہ تو کیش اینڈ کیری میں گھس گئی اور مجھے وہاں جیسے ہی ہفت کلیم کی دولت میسر ہو گئی جی نہیں اپ میری سوچ تک نہیں پہنچ سکتے اس وقت میرے لیے سب سے بڑی دولت شاپنگ ٹرالی تھی جسے کھینچ کر میں نے سارہ کو اس میں بٹھایا اپنا بیگ اس میں رکھا اور فاتحانہ نظروں سے حنا کو دیکھا اف شکر ہے حنا اب میں فرصت سے ونڈو شاپنگ کروں گی بس پھر کیا تھا میں مزے سے ٹرالی چلاتی رہی گھومتی رہی سارا کو جھولے ملتے رہے اور وہ مزے لیتی پہلے کھڑی رہی پھر بیٹھی اور پھر لیٹ گئی اور بالاخر تھک کر سو گئی اتنی دیر سے جو اس پر غصہ آ رہا تھا سو گئی تو بے حد اس معصوم کی صورت پر پیار اگیا- اب مسئلہ یہ تھا کہ ٹرالی تھی کافی بڑی ہر شاپ میں نہیں جا سکتی تھی ورنہ سب مجھے مال سے ہی باہر نکال دیتے- پھر حنا بی بی تنگ شاپس میں گھس کر ایک ایک چیز کا فرصت سے معائنہ کرتی اور میں باہر کڑی سارا بی بی کی رکھوالی کرتی رہتی- حنا کی بچی بس بھی کر دے کتنی شاپنگ کرے گی ونڈو شاپنگ کہتے کہتے بھی اس نے اچھی خاصی شاپنگ کر ڈالی تھی چل یار اب میں تو بری طرح تھک گئی سو اب گرما گرم چائے پیوں گی تیرے لیے منگواؤں- سینٹرلی ہیٹڈ شاپنگ مال میں مجھے تو پسینہ آ گیا تھا- چائے میں ویسے بھی نہیں پیتی اوپر سے اتنی گرمی چائے کا نام سن کر یہ تاپ چڑھی، نہ بابا تم ہی پیو چائے مجھے تو ائس کریم کھلاؤ دسمبر کے اخری ہفتے سردی اور بادلوں بھرے موسم میں اس مال کے اندر ایسا کوئی احساس تک نہ تھا کونے میں ایک ٹیبل ڈھونڈ کر میں ارام سے بیٹھی پاؤں پھلا کر کرسی کی پشت سے ٹیک لگا کر نقاب کھولا- سارا سو رہی تھی تو کوئی ایک چیز تو میں ڈھنگ سے کھا لیتی لیکن یہ نہ تھی ہماری قسمت- مجھ بیچاری کے ایسے اونچے بخت کہاں اس سے پہلے کے ائس کریم اتی سارا بیوی جاگ گئی رونا شروع کر دیا ان کا جھولا جو رک گیا تھا چلتے رہتا تو وہ دو گھنٹے سوئی رہتی- میں نے سر پیٹ لیا اسی وقت ائس کریم ا گئی تو میں نے اس کو موڈ ٹھیک کرنے کی خاطر سارا م محترمہ کو بھی کھلانا شروع کر دی- حنا بی بی چائے پیتے کیک کھاتے مسلسل سلفیاں لینے میں مصروف تھی میں نے رشک بڑی نظروں سے اسے دیکھا اور اپنے افلاطون کی جانشین کو ائس کریم کھلانے لگی- جو اب ٹرالی کی قید سے ازادی کی ضد کر رہی تھی- اللہ اللہ کر کے حنا کی چائے اور کپ کیک ختم ہوا تو ہم نے واپسی کی راہ لی- گھر واپس ا کر میں نے سب کچھ پٹخا اور کمبل کھینچ کر حنا کے بیڈ پر گر گئی بس بہن اور ہمت نہیں مجھ میں اب میں نہیں اٹھوں گی اور میری جم ایکسپرٹ، کراٹے ایکسپرٹ لگی مجھے تھکن اور تکلیف کی حالت سے چھٹکارا پانے والی ورزشیں بتانے مجھ میں ہلنے کی ہمت نہیں تھی اور وہ نہ جانے کون کون سی ورزشیں کر کے مجھے لیکچر دے رہی تھی- ویسے یار تیری بیٹی نے تو واقعی بہت تھکایا اس نے بلا مبالغہ کوئی دسویں بار کانوں کو ہاتھ لگائے ہوں گئے – ہو گئی ہماری اؤٹنگ اور انجوائمنٹ ، میں نے سر جھٹکا، حیرت بچوں کے سٹیمنا پر سارا نہیں تھکی- میں بیچاری بیڈ پر پڑی ہائے ہائے کر رہی تھی اور وہ حنا کی ڈریسنگ ٹیبل کی تمام درازوں سے میک اپ اور جولری نکال نکال کر جائزہ لینے میں مصروف تھی- قصہ مختصر یہ کہ جو صبح سویرے والا پلان تھا وہ حنا بی بی نے کانوں کو ہاتھ لگا کر کینسل کر دیا اور میں نے واپسی کی راہ لی- اگلا پورا دن، پچھلے دن کی تھکن اتارنے میں گزرا اس کے بعد روزدن میں تین چار بار میں کچن کیبنٹ کھول کر کباڑ کا جائزہ لیتی اور پھر سردی سے کپکپاتی واپس بستر میں گھس جاتی۔ بستر میں گھس کر یو ٹیوب پر محفوظ کی گئی ساری کرافٹ وڈیوز دیکھ کر پھر سے خیالی پلاؤ پکاتی اور پکاتے پکاتے سو جاتی۔ گھر میں گیس آ رہی ہوتی تو ہیٹر لگا کر میں مزے سے سب کام کرتی۔ اس تاویل سے خود کو تسلی دے کر میں بستر میں ہی گھسی رہتی۔ یہ دسمبر میرا پانچ کلو وزن تو بڑھا کر ہی ٹلے گا۔ بس یہ بڑبڑاہٹیں ہی میرے بس میں تھیں۔ دن پر دن گزرتے رہے ایک دن ہم سارہ کو پارک لے گئے ایک دن اس کی دادی کے گھر گزار لیا، ایک دن پڑوسن کے گھر کچھ گھنٹے گزار لیے اور یوں دسمبر کی چھٹیاں ہوئیں تمام- معاذ، اسید واپس آگئے ، اسکول کھل گیا اور وہی چال بے ڈھنگی پھر سے شروع۔ چند ماہ پہلے بڑے جوش میں جو تحاریر لکھ کر ارسال کی تھیں وہ شائع ہونا شروع ہوئیں تو مزید لکھنے کی تحریک ملی۔ اب ہوتا کچھ یوں کہ جوش جذبات میں لکھنے بیٹھتی اور آدھے گھنٹے بعد برف سی جمی انگلیاں اٹھنے پر مجبور کر دیتیں۔ موسم کچھ کھلے تو میں سارے ادھورے کام نمٹاؤں اور کچھ ڈیکوریشن والی چیزوں کے بارے میں بھی سوچوں۔ اب میں یوٹیوب کی سیو شدہ وڈیوز والا فولڈر کھولنے سے ہی احتراز برتنے لگی۔ سارے دعوئی میرا منہ چڑا رہے تھے اور کچن کیبنٹ اپنی ناقدری پر رو رہا تھا۔ ایسا کرتے ہیں کمرے کی سیٹنگ بدلتے ہیں سارہ کا بستر یہاں لگا دیتے ہیں۔ میں نے پھر سے نیا پلان بناتا شروع کیا تو اسامہ صاحب جن کی آنکھ نہیں کھل رہی تھی فورا سیدھے ہو کر بیٹھ گئے۔ میں تو چلوں یار یہاں پھر نیا کام شروع ہے۔ میں نے ہاتھ کھینچ کر واپس بٹھایا۔ بات تو سنیں ناں، دیکھیں اگر ایسے ہو۔ اور نا چار انہیں بیٹھنا ہی پڑا، سننا بھی پڑا اور اس پلاننگ پر عمل بھی کرنا پڑا کیونکہ سیٹنگ کی تبدیلی واقعی وقت کی ضرورت تھی۔ یوں ڈیکوریشن نہ سہی، کچھ تبدیلی تو کرنے میں کامیاب ہو ہی گئی۔ یہ اور بات کہ الگ بستر لگانے کے نتیجے میں ہمیں ساره بی بی کا شدید ترین احتجاج بھگتنا پڑا اور میں تو اب تک بھگت رہی ہوں۔ آج کچھ اسپیشل کھانے کا دل چاہ رہا ہے۔ اسامہ نے کہا تو میری باچھیں کھل اٹھیں ۔ اس روز وہ صبح کی ڈیوٹی کر کے آئے تھے اور ایسے دن میں کچھ خاص بناتی ہوں۔ پیزا آرڈر کر لیتے ہیں۔ میں نے جھٹ سے مشورہ دیا تو انہوں نے آنکھیں نکالیں۔ کھانا کھانا ہے، پیزا انہیں۔ میں نے پھر منہ بسورا – تو لا رج پیزا منگوا لیں ناں۔ میں نے کہا ناں کھانا کھانا ہے کوئی چکن کڑاہی وغیرہ ۔ انہوں نے تیز آواز میں بولا تو میں نے ڈرنے کی ایکٹنگ کی پھر چٹکی بجائی۔ جہانگیر چلتے ہیں۔ گھر پر پکائیں چکن کڑاہی کوئی جہانگیر وہانگیر نہیں جانا۔ میں چکن لے کر آتا ہوں اور بتاؤ کیا کیا چاہیے، تم تیاری شروع کرو ۔ میرا منہ مزید پھول گیا، لو بھلا اب خود پکاؤ کڑاہی۔ چکن اور دہی لے آئیں، باقی سب موجود ہے۔ وہ جو اپنا مشہور زمانہ بستر سنبھالے پڑے تھے فورا اٹھے۔ اس سے پہلے کہ وہ باہر نکلتے، ان کا موبائل بجا اور کال سنتے ہی ان کا منہ لٹک گیا۔ میں نائٹ ڈیوٹی پر جارہا ہوں۔ مجھے بھی دھچکا لگا۔ کیا مطلب یہ کیا مصیبت ہے بھئی ابھی تو صبح کی شفٹ کر کے آئے ہیں اب کیا مسئلہ ہو گیا، کوئی اور بندہ نہیں ملا ایمر جنسی ڈیوٹی لگانے کو؟ میں تو جیسے جلتے توے پر جا بیٹھی۔ جس نے ڈیوٹی پر آنا تھا اس کی ساس فوت ہوگئی وہ تین دن کی چھٹی پر چلا گیا۔ او ہو یہ تو خوشی کی بات ہوئی، بھلا چھٹی کرنے کی کیا ضرورت اتنی محبت تھی اس کو اپنی ساس سے۔ غصے میں، میں کچھ بھی بول سکتی ہوں، خاص طور پر اگر میرے شوہر کو ایمر جنسی ڈیوٹی پر بلا لیا جائے تب تو میں واقعی کچھ بھی بول سکتی ہوں۔ میرا غصہ تو اپنی جگہ مگر جو ان کا منہ لٹکا تھا اسے دیکھ کر تو مجھے بھی ترس آگیا، بس ان کے چیف کو ہی ترس نہیں آتا اب نائٹ ڈیوٹی پر جانا تھا تو تھوڑی سی نیند لینا بھی ضروری تھا۔ کڑاہی گئی بھاڑ میں، یہ جا کر لیٹ گئے۔ میری قسمت میں وہی آلو کی بھجیا تھی جو میں نے خود کو تسلی اور آلوؤں کو دھوکا دینے کے لیے چکن تکہ مسالہ ڈال کر بنائی تھی۔ غصے میں موبائل اٹھا کر فیس بک پر طیش بھرا اسٹیٹس لگایا اور لگی سب کی ہمدردیاں سمیٹنے۔ خود پر اس قدر ترس آیا کہ سوچا میں بے چاری کا سیکوئل لکھنا تو بنتا ہے۔ میں غصے میں لیپ ٹاپ کھول کر ٹائپنگ کرنے بیٹھ گئی۔ یہ ڈیوٹی پر جانے کے لیے اٹھے تو پوچھا۔ کیا لکھ رہی ہو؟” میں بے چاری پارٹ ٹو میں نے غصے میں جواب دیا تو بولے۔ ”ویسے تمہیں میں بے چاری نہیں میں بے چارا لکھنا چاہے، ڈبل ڈیوٹی تو میری لگی ہے۔ مجھے ان پر مزید ترس آیا۔ میں بیچارا تو آپ خود لکھیں ناں، میں تو میں بیچاری ہی لکھوں گی۔ آخر کو کڑاہی کا پروگرام برباد ہوا ہے، ایک ریلیکس شام برباد ہوئی کتنی ساری باتیں کرنی تھیں میں نے آپ سے۔ پھر ان کی اتری صورت دیکھی تو پیار آ گیا، صبح سویرے ساڑھے پانچ بجے آپ گئے تھے آفس اور بس دو گھنٹے کا ہی آرام ملاء اب نائٹ ڈیوٹی کیسے کریں گئے میری ذراسی ہمدردی پر ان کا چہرہ کھل اٹھا۔ پھر یہ بیچارے چل دیے نائٹ ڈیوٹی پر اور میں بیچاری دروازہ بند کر کے چکن تکہ آلو کی بھجیا کھانے بیٹھ گئی۔ ایک ناول تھا جو مکمل تو سال پہلے ہو چکا تھا مگر اس کی نوک پلک سنوارنے کے لیے خاصی ہمت درکار تھی کیونکہ ناول کافی طویل تھا۔ ہوتا یوں کہ اہتمام سے میں اسے سنوارنے بیٹھتی اور پھر اس کی طوالت سے خوف کھا کر کچھ اور لکھنے لگ جاتی اور وہ وہیں رہ جاتا۔ اپنی ناقدری پر ماتم کناں۔ جب اسے کھولنے کا ارادہ کرتی تو کئی بھولے بسرے کام یاد آ جاتے۔ جنوری میں چار عدد شادیاں اٹینڈ کرتی ہیں، ان کے لیے بچوں کے کپڑوں کا چناؤ کرنا ۔ جو کمی بیشی ہے اس کے لیے بازار جانا ہے، کچھ سلائی کرنی ہے تو وہ بھی وقت پر مکمل ہو، کپڑے دھونے کا بھی ڈھیر لگا ہے، دھلے کپڑوں کو ابھی سمیٹا نہیں کہ دوبارہ کپڑے دھلنے کا دن آ گیا۔ اب میں بیچاری بازار جاؤں، سلائیاں کروں، شادیاں اٹینڈ کروں، بچوں کو سنبھالوں یا دھلے کپڑے سمیٹوں۔ اللہ جانے کیا بات ہے سارے کام ہو جاتے ہیں بس دھلے کپڑوں سے مجھے عجیب سی پرخاش ہے سمیٹنے کا دل ہی نہیں چاہتا۔ جنوری کا مہینہ بچوں کے اسکول میں دہرائی اور تیاری کا مہینہ مانا جاتا ہے۔ ٹیسٹ پر ٹیسٹ اور پھر گرینڈ ٹیسٹ۔ اپنی تو کوئی زندگی ہی نہیں۔ دیکھتے ہی دیکھتے شادیاں گزریں جنوری گزرا اور خوفناک فروری شروع ہو گیا۔ بھئی خوفناک اس لیے کہ اس میں بچوں کے سالانہ امتحانات ہوتے ہیں۔ اب مختلف جگہ مختلف تحریری مقابلے بھی چل رہے ہیں اور سب کی آخری تاریخیں فروری ہی کی ہیں۔ فورم بھی ایسے کہ جنہیں چھوڑنے کو دل نہ مانے لیکن لکھوں تو بھلا کب لکھوں۔ ادھر لیپ ٹاپ بھی مجھ سے شرارت پر آمادہ ہو گیا۔ اگر میں لکھتے لکھتے کسی کام سے اٹھوں تو یہ سلیپ موڈ پر چلا جاتا ہے اور پھر میں لاکھ جگانا چاہوں یہ ایسا روٹھ جاتا ہے کہ پھر آف ہی کرنا پڑتا ہے، اس کے بغیر ہلتا تک نہیں۔ یہ کہتا ہے سب پر پیسہ لگارہی ہو مجھ پر کبھی دھیلا بھی نہیں لگایا، ایک نظر ادھر بھی۔ اب آپ ہی بتائیے میں بیچاری کیا کیا دیکھوں اور کس کس کو سنبھالوں۔ جو کچھ لکھ کر بھیجا تھا باری باری سب لگتا جا رہا ہے، جو نہیں لگ رہا انہیں کال کر کے پوچھنا ہے۔ اول تو مجھے کال کرنا ہی یاد نہیں رہتا۔ بھئی جس وقت ایڈیٹر لوگ اپنی کرسیاں سنبھالتے ہیں وہ ہمارے کھانے اور پھر سارہ کے سونے کا وقت ہوتا ہے، پھر میں کیسے کال کرنا یاد رکھوں ۔ اگر غلطی سے کسی دن کال کرنی یاد رہ جائے تو اس دن یا تو کوئی فون نہیں اٹھائے گا یا یہ جواب ملے گا کہ فلاں تاریخ کے بعد کال کریں۔ اب میں بیچاری انہیں کیسے بتاؤں کہ میری یادداشت اتنی مہان نہیں ہے، ان کی بتائی تاریخ یونہی گزر جاتی ہے اور میں سر پیٹتی رہ جاتی ہوں۔ مجھ بیچاری کے مسائل کوئی سمجھتا ہی نہیں۔ دس جگہ ہاتھ پیر پھنسا رکھے ہیں۔ چار عدد مکمل ناول ابتدائی چند صفحات کے بعد میری نگاہ کرم کے منتظر پڑے ہیں۔ بچے ہر کھانے کے بعد کچھ میٹھا مانگتے ہیں، روز روز کچھ میٹھا بناؤ۔ گھر بیچارا بھی ہر تھوڑے عرصے بعد تفصیلی صفائی کا تقاضہ کرتا ہے کیونکہ میرے آرٹسٹ بیٹے پہلے تو جی بھر کر فالتو صفحات پر ڈرائنگ کرتے ہیں پھر جب سارے صفحات بھر جائیں تو ان کے جہاز بنا کر اڑائے جاتے ہیں اور کشتیاں بنا کر چلائی جاتی ہیں، جب جہاز اڑا اڑا کر اور کشتیاں چلا چلا کر بور ہو جائیں تو ان کو پھاڑ پھاڑ کر پیسے بناتے ہیں اور سارے کھلونے میز پرڈھیر کر کے دکان کھول لیتے ہیں جہاں خوب خریداری کی جاتی ہے۔ جب اس کھیل سے بھی بور ہو جائیں تو سارے کاغذ جگہ جگہ پھیلا کر میرے سر پر سوار ہو جاتے ہیں۔ ماما بھوک لگی ہے ماما کچھ میٹھا چاہیے اور میں بیچاری جسے لیپ ٹاپ کھولے ابھی پانچ منٹ بھی نہیں گزرے ہوتے ، اسے بند کر کے ٹھنڈی آہ بھرتی ، اچھے وقت کا انتظار کرتی کچن میں گھس جاتی ہوں۔ بس ایک فائدہ ہوتا ہے کہ کھانے یا میٹھے کی شرط پر بچوں کو شاپر پکڑا کر کچرا سمیٹنے پر لگا دیتی ہوں کیونکہ میں بے چاری دن میں دس بار جھاڑو تو لگانے سے رہی۔ بچوں کو بھی پھیلاوا سمیٹنا آنا چاہیے۔ کبھی موڈ میں ہوں تو کشنز بھی سیٹ کردیتے ہیں۔ کھلونے سمیٹ کر کمرہ پورا ترتیب دے لیتے ہیں مگر یہ موڈ کم ہی اتنا اچھا ہوتا ہے۔ عام طور پر تو سارے کشنز اور گاؤ تکیوں سے گاڑی یا ٹرک ہی بنایا جاتا ہے اور یہ سب دیکھ کر میں بیچاری اپنا بچپن ضرور یاد کرتی ہوں جو اتنا ہی سہانا تھا جتنا میرے بچوں کا ہے۔ پھر زیر لب گنگناتی ہوں۔ میرے بچپن کے دن 
کتنے اچھے تھے دن 
آج بیٹھے بٹھائے کیوں یادآ گئے 
میرے بچھڑوں کو مجھ سے ملا دے کوئی 
میرا بچپن کسی مول لا دے کوئی اردو ناول شعاع شعاع ڈائجسٹ شعاع ڈائجسٹ کہانیاں"
Apni Jannat Bani Jahanum | UrduZone,میں نے گھڑی میں وقت دیکھا دو بج کر 40 منٹ ہو چکے تھے- عامر کے انے میں پانچ منٹ ہی باقی تھے پھر میں نے ایک نگاہ کھانے کے میز پر ڈالی ہر چیز تیار اور مکمل تھی- بالکل میری ذات کی طرح ،صاف ستھری خوبصورت میز نفیس اور قیمتی برتن ہر چیز سے کاملیت چھلک رہی تھی- جو میری ذات کا خاصہ بھی ہے -کھانے کی میز کے بعد میں نے ایک نگاہ خود پر ڈالی- میں خود بھی مونگیا رنگ کے لباس میں نہا دھو کے ہلکا میک اپ کر کےبہت خوبصورت لگ رہی ہوں جمعہ کے دن عامر کھانا گھر میں کھاتے ہیں- اس لیے میں نے کھانے پر خاص اہتمام کر رکھا ہے- ایک ایک چیز پر میں توجہ دیتی ہوں- میرا چھوٹا سا گھر میری خوبصورت اور بہت بڑی سی جنت ہے- جس سے مجھے بہت پیار ہے ہر سمجھدار عورت کو اپنے گھر سے محبت ہوتی ہے ،لیکن ان عورتوں کو کچھ زیادہ ہی ہوتی ہے- جو بہت محنت اور جدوجہد کے بعد اپنا گھر بناتی ہیں اور میرا شمار بھی انہی عورتوں میں ہوتا ہے -عامر میری پھپھی زاد بھی ہیں شادی کے فورا بعد ہی عامر نے میرے مشورے سے اپنے تنخواہ کے ایک بڑے حصے کی کمیٹی ڈال لی تھی – پورا مہینہ کھینچ کر گزارنا پڑتا تھا میں نے تب کپڑے بنوانا تو چھوڑ ہی دیے تھے- ویسے بھی ہر چیز میں بچت کی اور تب جب کمیٹی نکلی میں نے اپنے زیور بیچے اور باقی کمیٹی اور عامر کے بینک بیلنس سے ہمارا خوبصورت سا گھر بنا- تبھی تو مجھے اپنے گھر سے بہت زیادہ محبت ہے- اس گھر کے ایک ایک کونے کو میں نے محبت سے سنوارا ہے- میرا گھر میری جنت ہے- جس کی میں بلا شرکت غیر مالک ہوں – صرف ایک کمی ہے ہماری زندگی میں اور وہ ہے اولاد – جی ہاں شادی کے نو سال گزر جانے کے باوجود ہم اولاد کی نعمت سے محروم ہیں – اور مجھے معلوم ہے کہ میری گود خالی ہی رہے گی کیونکہ کمی عامر میں نہیں، مجھ میں ہے – جب مجھے اپنے وجود کے اس خالی پن کا پتہ چلا تو مجھے بہت دکھ ہوا -لیکن پھر میں نے سوچا کمی مجھ میں ہے تو اس کی سزا عامر کو کیوں ملے- میں چاہتی تھی کہ عامر اولاد کی خاطر دوسری شادی کر لیں لیکن عامر نہیں مانے -انہیں مجھ سے بھی اتنی ہی محبت ہے میں اپنی جنت میں مگن بہت خوش اور مطمئن ہوں- شاید بہت کم عورتیں ہوتی ہیں اپنی خوش اور مطمئن زندگی گزارنے والی- اولاد نہ ہونے کے باوجود میں شک جیسی بیماری سے کوسوں دور ہوں – میں نے عامر کو ازاد چھوڑا ہوا ہے کیونکہ مجھے پتہ ہے وہ میرے ہیں اور میرے ہی رہیں گے – دروازے پر گاڑی کا ہارن ہوا -میں خیالات سے چونکی اور ان کے استقبال کو کھڑی ہو گئی -عامر کمپنی کے کام کے سلسلے میں ہفتہ بھر کے لیے کوئٹہ جا رہے تھے- میں نے اکیلے گھر میں رہنے کی بجائے امی کے گھر جانے کو ترجیح دی – امی کا گھر کوئی دور نہیں بالکل پاس ہے- مجھے امی کے گھر گئے تھوڑی دیر گئی گزری تھی کہ فریدہ چچی ا گئی- مجھے وہاں دیکھ کر انہوں نے ناگواری ظاہر کی اور امی نے بھی اس کو واضح طور پر محسوس کیا -جب سے میری شادی عامر کے ساتھ ہوئی تھی، تب سے چچی نے مجھ سے خدا واسطے کابیر باندھ لیا ہے – نہ ات کرتی ہیں نہ کبھی میرے گھر اتی ہیں -عامر سے بھی خود سے مخاطب نہیں ہوتی- اج شام کو ردا کی منگنی کی رسم ہے- آ جانا تم – انہوں نے مکمل طور پر مجھے نظر انداز کیا اور امی سے بات کرنی شروع کر دی- اس رشتے کے لیے ہاں کر دیا اپ نے؟ وہ تو عمر میں ردا سے بھی بہت بڑا ہے- اور وہ پہلے سے شادی شدہ بھی ہے – امی کو بہت حیرت ہوئی تھی، ظاہر ہے کسی رشتے کے لیے تو ہاں کرنی ہی تھی ہم نے- میری بیٹی کا نصیب کسی اور نے جو چھین کر اپنا مقدر بنا لیا – چچی تو طنزیہ فقرہ اچھال کر چلتی بنی اور میرا چہرہ اتنے واضح طنز پر لال ہو گیا – میری جنت اور خوشگوار زندگی سے جلنے والے بھی کچھ لوگ ہیں- اور ان میں میری یہ چچی فریدہ بھی شامل ہیں- ان کا خیال ہے میں نے عامر کو ردا سے چھینا ہے- کیونکہ عامر ردا کے بچپن سے منگیتر تھے – مگر عامر نے خود ہی میرا انتخاب کیا تھا- کیونکہ ردا جیسی چپ چاپ دبو سی لڑکی عامر کے معیار کی تھی بھی نہیں- جسے نہ کوئی فیشن کا پتہ تھا نہ دنیا داری کا – تعلیم ایف اے تک حاصل کی تھی- اور دوسری طرف میں تھی – ایم اے سی کیمسٹری نصابی اور غیر نصابی سرگرمیوں میں بڑھ چڑھ کر حصہ لینے والی، اپنے کالج کی بہترین مقررہ، گفتگو میں مقابل کو لاجواب کر دینے والی، فیشن کی دلدادہ اور اسٹائلش ماریہ احمد – ردا تو میرا پاسکو بھی نہیں تھی – جب مجھے اس حقیقت کا پتہ چلا کہ ردا اور عامر کی بچپن سے بات طے ہے- تو میری عجیب سی کیفیت تھی- عامر کی جوڑی میرے ساتھ پرفیکٹ ہوتی- ردا بیچاری کہاں اس کے ساتھ چل سکتی تھی- اور اسی بات کا احساس میں نے عامر کو بھی دلایا کہ اپنی مرضی اور معیار کا جیون ساتھی منتخب کرنا ان کا حق ہے- میں نے کون سا ان سے کہا تھا کہ ردا کو چھوڑ کر مجھے اپنا لیں – وہ تو انہوں نے خود ہی میرا انتخاب کیا اور میں ان کو اپنے معیار کی لگتی تھی- جس طرح عامر شاندار اور مکمل تھے اسی طرح میں بھی- اور ایک طرح سے یہ ردا کے حق میں بہت اچھا ہوا تھا- عامر کا جس طرح کا مزاج اور طبیعت تھی وہ ردا کے ساتھ خوش نہ رہ پاتے – اور نہ ہی اسے رکھ پاتے- پھر ردا کی کیا زندگی ہوتی ؟اور میری تو بات ہی الگ تھی – میرے ساتھ تو عامر کی دوستی تھی- ہم ایک جیسے تھے ایک دوسرے کے ہم مزاج – جب عامر نے ردا کو چھوڑ کر میرا انتخاب کیا تو چچی میری دشمن ہو گئی – ان کو لگتا تھا میں نے ردا کے حق پر ڈاکہ ڈالا ہے – اور اس کا نصیب چھینا ہے کیا نصیب چھیننا اتنا اسان ہوتا ہے ؟اب اگر ان کی بیٹی کے نصیب میں عامر نہیں تھا تو اس میں میرا کیا قصور؟ یہ تو خدا کی دین ہے جسے جو چاہے عطا کرے – حالانکہ جب مجھے اپنی ماں نہ بن سکنے کا علم ہوا تو میں نے بہت نیک نیتی سے کوشش کی تھی کہ عامر دوسری شادی کر لے – اور میرے اس وقت دل میں ردا تھی – میں چاہتی تھی کہ عامر کو شادی کے لیے منا کر میں ردا کا نام لوں گی- وہ تو عامر شادی کے لیے مانے ہی نہیں – اور میری ساری کوششیں بیکار چلی گئی- یہ تو چچی کی جاہلانہ سوچ ہے – جو ردا کی اب تک شادی نہ ہو سکنے کا الزام بھی مجھے ہی دیتی ہیں- اب اگر ان کی بیٹی میں کوئی گن ہی نہیں یا کوئی خوبی نہیں تو اس میں میرا کیا قصور؟ اور اسی لیے عامر نے اسے چھوڑ کر میرا انتخاب کیا – لیکن اپنے گریبان میں کوئی جھانکتا نہیں- وہ بھی دسمبر کی ایک سرد شام تھی- ردا کی شادی کو تین ماہ گزر چکے تھے میں نے اس کی شادی میں غیروں کی طرح شرکت کی تھی – ظاہر ہے مجھے بلایا بھی تو غیروں کی طرح تھا – عابد اس کا شوہر، عام سی شکل و صورت کا مالک تھا – خود ردا کون سی حور پری تھی؟ اس کے حساب سے تو ٹھیک تھا – ویسے بھی اس کی عمر نکلتی جا رہی تھی- اب ہر کسی کا نصیب میرے جیسے تو نہیں ہوتا نا – کہ شادی بھی وقت پر ہو جائے شوہر بھی خوبصورت اور پڑھا لکھا ہو ،اور ہر لحاظ سے مکمل- اور اچھی جاب پر ہو اور گھر بھی جنت جیسا ہو- ردا کے شوہر کو دیکھ کر میں اپنی زندگی اور اپنی جنت پر کچھ اور زیادہ مطمئن اور مسرور ہو گئی- مجھے خود پر فخر ہوا تھا -عامر اج کل پھر کوئٹہ کے دورے پر تھے – پچھلے چند ماہ سے ان کے کوئٹہ کے چکر کچھ زیادہ ہی بڑھ گئے تھے – اس لیے میں نے اب امی کے گھر جانے کی بجائے خود ہی گھر میں رہنے کو ترجیح دی- لینڈ لائن کی گھنٹی بجی میں نے نمبر دیکھا، عامر کا تھا- شاید اپنے انے کی اطلاع دینا چاہتے ہوں گے- میں نے مسکراتے ہوئے فون اٹھایا- ارے ماریہ کیسی ہو؟ ایک خوشخبری سنو ،میری ہیلو کے جواب میں وہ چہکتی ہوئی اواز میں بولے- تو میری مسکراہٹ گہری ہو گئی – شاید عامر اس بار کو کچھ بہت ہی سپیشل تحفہ لا رہے تھے – جی سنائیں میں سن رہی ہوں، اور میں واقعی ان کی بات سننے کے لیے بہت زیادہ ایکسائٹڈ تھی- میں باپ بننے والا ہوں… ماریہ ،ان کی اواز میں پہلے سے بھی زیادہ خوشی تھی – رسیور پر میرے ہاتھ کی گرفت مضبوط ہو گئی- کیا مطلب؟ میرے منہ سے نکلا- ماریہ میں تمہیں فون پر بتانا نہیں چاہتا، لیکن مجبوری بن گئی ہے – میں نے یہاں تین ماہ پہلے زرمینہ سے نکاح کر لیا تھا – زرمینہ بہت اچھی لڑکی ہے- اس نے مجھے مجبور کیا اور احساس دلایا کہ اولاد زندگی میں کتنی ضروری ہے- میں نے سوچا کہ تم بھی اپنی جگہ خوش اور مطمئن ہو، تو ایسے ہی چلنے دوں- لیکن اب مجھے زرمینہ نے خوشخبری سنا دی ہے – تو میں اسے لے کر آ رہا ہوں- اپنے گھر تم سن رہی ہو ماریہ- جی ہاں اور گھر کو اچھے سے سجانا، ہر چیز بالکل پرفیکٹ ہونی چاہیے- اخر وہ پہلی بار اپنے گھر آ رہی ہے – اور جو پچھلی سالگرہ پر میں نے کنگن دیے تھے وہ پالش کروا لینا – زرمینہ کے لیے اتنی بڑی خوشخبری اور پہلی بار گھر انے پر کوئی گفٹ ہونا چاہیے- ماریہ تم بالکل چپ ہو، کیا تمہیں میرا باپ بننے کا سن کر خوشی نہیں ہوئی؟ تم بھی تو ایسا ہی چاہتی تھی- انہیں میری خاموشی کا اخر احساس ہو ہی گیا- میں نے خاموشی سے ریسیو رکھ دیا- ہاں میں ایسا چاہتی تھی، لیکن ردا کے ساتھ -کیونکہ میں جانتی تھی کہ وہ بے ضرر سی لڑکی میری جنت میں دخل نہیں دے گی- اس انے والی سے مجھے کسی اچھائی کی امید نہیں تھی- انے سے پہلے ہی یہ اس کا اپنا گھر تھا – اور میں کہاں تھی ؟شاید کہیں نہیں- میں جانتی تھی کہ اولاد کی کمی یہ قدم اٹھانے پر مجبور کر دے گی- اسی لیے میں چاہتی تھی کہ عامر ردا سے شادی کریں – تاکہ دوسری عورت انے کے باوجود میری جنت میری ہی رہے- لیکن میری ساری چالیں مجھ پر الٹ گئیں- میری خوبصورت جنت جہنم میں بدل چکی تھی- ایک چال تم چلتے ہو اور ایک چال اللہ چلتا ہے- اور بے شک اللہ بہترین چال چلنے والا ہے- میں نے برسوں پہلے جو کسی کو چھینا تھا – ہاں میں نے تو ردا سے صرف عامر کو چھینا اور اج انے والی مجھ سے عامر کے ساتھ میری محنت اور محبت سے بنا گھر اور میری جنت چھین رہی تھی -خدا واقعی بہت بڑا عادل ہے – سب کچھ چھن جانے کے بعد مجھے یہ اعتراف کرنے میں کوئی عار نہیں کہ میرے دل میں کھوٹ تھا – اور میری نیت خراب تھی – میں خالی دل خالی ہاتھ کسی کی جنت اور اپنے جہنم سے نکل ائی ،کہ جلد یا بدیر مجھے یہاں سے بے دخل ہونا ہی تھا- اردو ناول شعاع شعاع ڈائجسٹ شعاع ڈائجسٹ کہانیاں
Barish Kay Us Par | UrduZone,کن من، کن من برستی بوندیں اسے اچھی لگتی تھیں مگر، موسلادھار بارش اسے عجیب سی بے چینی میں مبتلا کر دیتی تھی۔ وہ ایک توانا مرد تھا۔ باہمت اور جوان، اپنے حوصلوں سے پہاڑ کو مٹی میں بدل دینے والا۔ وہ آسمان سے برستے پانی سے ڈرتا نہیں تھا مگر اسے برستا دیکھ کر چونک پڑتا تھا۔ جیسے کچھ یاد کرنے کی کوشش کرتا ہو، مگر کیا؟ یہ اس کی سمجھ میں نہیں آتا تھا۔ ایک پردہ حائل تھا۔ کسی ہونی اور انہونی کے درمیان- مگربارش دیکھ کر مہک ہمیشہ مچل جاتی تھی۔ وہ بارش میں بھیگنے کو ہر وقت تیار رہتی اور اس کی پوری کوشش ہوتی کہ حسن کو بھی اپنے ساتھ شامل کر لے۔ مگر حسن ہاتھ اٹھا کر صاف منع کر دیتا۔ تمہیں بارش میں بھیگنا ہے تو بھیگو مگر مجھ سے مت کہو مجھے بہت الجھن ہوتی ہے۔ مہک یہ سن کر کھلکھلا کر ہنس پڑتی۔ آپ کے نخرے تو لڑکیوں کی طرح کے ہیں۔ نہیں آنا تو نہ سہی میں ہما اور ارم کو اپنے ساتھ لے جاتی ہوں۔ مہک نے اپنی دونوں چھوٹی نندوں کا نام لیا اور کمرے سے باہر نکل گئی۔ حسن نے سرجھٹکا اور لیپ ٹاپ کھول کر بیٹھ گیا۔ کھڑکی پر برستی بوندوں کی آواز اس کی خاموشی میں خلل ڈال رہی تھی۔ اسے لگا جیسے وہ مسلسل دستک دے رہی ہو۔ اسے پکار رہی ہو۔ کچھ دیر تک وہ کوشش کرتا رہا کہ اپنے کام پر توجہ مرکوز کر سکے مگر پھر تنگ آکر اپنی جگہ سے اٹھا اور کھڑکی کھول کر نیچے صحن میں دیکھنے لگا۔ آج بھی تیز ہوا کے ساتھ پانی بہت تیزی سے برس رہا تھا۔ صحن میں مہک ہما اور ارم نے شور ڈالا ہوا تھا۔ اماں اور ابا اندر سے انہیں مسلسل پکار رہے تھے۔ مگروہ کچھ بھی نہیں سن رہی تھیں۔ حسن کے چہرے پر مسکراہٹ پھیل گئی۔ اس کا چھوٹا سا گھر محبت اور امن کا گہوارہ تھا۔ جہاں تین سال پہلے مہک کے آنے سے مزید رنگ بھر گئے تھے مگریہ رنگ ادھورے تھے ان کی ذات کی طرح- مہک کے والد اور ابا بہت قریبی دوست تھے۔ مہک کی ماں تو اس کے بچپن میں ہی وفات پاگئی تھی۔ اس لیے مہک نے اپنے والد کے علاوہ کوئی اور رشتہ نہیں دیکھا تھا۔ مہک حسن کے والدین کی پسند تھی۔ شوخ و چنچل ، زندگی سے بھر پور شادی کے بعد اسے گھر کے سب لوگوں سے اتنا پیار ملا کہ وہ اپنی ہر کمی بھول گئی۔ اس نے اپنی خوش اخلاقی سے سب گھر والوں کے دل موہ لیے تھے۔ حسن بہت خوش اور مطمئن تھا مگر شاید رب کو ان کی آزمائش منظور تھی۔ مہک نے ہر علاج سے ناکام ہونے کے بعد حسن کو دوسری شادی کرنے کی بخوشی اجازت دے دی تھی۔ اس کے باپ کا کچھ عرصے پہلے انتقال ہو گیا تھا۔ اب یہ گھر اور اس کے لوگ ہی اس کا سب کچھ تھے۔ حسن نے کبھی دوسری شادی کا ارادہ ظاہر نہیں کیا تھا، مگر مہک کا دل جانتا تھا کہ ایسا ایک دن ضرور ہو گا۔ وہ ان ہی سوچوں میں گم تھا جب بادل کی گرج چمک سے ساری فضا گونج اٹھی۔ کالے بادلوں کی وجہ سے دن میں بھی رات کا سماں بندھ گیا تھا۔ اسی وقت بجلی زور سے کڑکی۔ ساتھ ہی تینوں نے چیخ ماری اور اندر کی طرف بھاگ گئیں۔ حسن کے ذہن میں ایک کوندا سا لپکا تھا۔ آسمان سے برستا موسلادھار پانی اور پانی کی اوٹ سے جھانکتے دو سائے۔ اس سے پہلے کہ وہ اپنے لاشعور کے پردے کو چاک کرتا کمرے کا دروازہ کھول کر مہک اندر داخل ہوئی۔ توبہ! اتنے زور سے بجلی چمکی کہ ہماری تو جان ہی نکل گئی۔ بس اللہ رحم کرے۔ مہک نے الماری سے اپنا سوٹ نکالا اور واش روم کی طرف بڑھ گئی۔ جبکہ حسن پھر پنڈولم کی طرح ہونی اور انہونی کے درمیان جھولتا رہ گیا۔ اس نے گہری سانس لے کر دوبارہ کھڑکی سے باہر جھانکا بارش کا زور ٹوٹ چکا تھا۔ اب ہلکی پھوار جاری تھی۔ حسن نے اکتا کر کھڑکی بند کردی۔ حالانکہ اسے کن من اچھی لگتی تھی، مگر کبھی کبھی اپنی من پسند چیزیں بھی دل کو نہیں بھاتیں۔ پتا نہیں یہ دل کس گورکھ دھندے کا نام ہے۔ جو کبھی کسی حال میں بھی خوش نہیں ہوتا- حسن نے لیب ٹاپ کی چہکتی اسکرین کو دیکھ کر سوچا- نویدہ خالہ کے گھر سے کارڈ آیا ہے۔ اس کے پوتے کی شادی ہے۔ حسن شام کی چائے اماں اور ابا کے ساتھ بیٹھ کرپی رہا تھا۔ جب اماں نے ایک کارڈ اس کی طرف بڑھاتے ہوئے کہا۔ اس وقت مہک بھی وہاں آ کر بیٹھ گئی۔ جبکہ ہما اور ارم اکیڈمی گئی ہوئی تھیں۔ ہما ایف ایس سی کی طالبہ تھی جبکہ ارم بی ایس سی آنرز کی طالبہ تھی۔ شادی تو اگلے ہفتے ہے۔ حسن نے کارڈ دیکھ کرکہا- ہاں آج نویدہ خالہ کا فون بھی آیا تھا۔ بہت اصرار کر رہی تھیں کہ ہم لوگ شادی میں ضرور شرکت کریں۔ میں نے تو اپنی طبیعت کی وجہ سے معذرت کرلی ہے۔ ایسا کرنا تم اور مہک چلے جانا۔ اچھا ہے اسی بہانے مہک ہمارا گاؤں بھی دیکھ لے گی اور بہت سے رشتے داروں سے بھی مل لے گی۔ اماں نے تفصیل سے کہا تو حسن سوچ میں پڑ گیا۔ مگر اماں مجھے گاؤں گئے ہوئے کافی سال ہو گئے ہیں۔ میں تو کسی کو جانتا بھی نہیں ہوں اور نہ ٹھیک سے کوئی یاد ہے مجھے۔ میں وہاں جاکر کیا کروں گا؟ حسن نے الجھے ہوئے لہجے میں کہا۔ ارے بیٹا! پریشان ہونے والی کیا بات ہے۔ مانا کہ ہمارے زیادہ تر قریبی رشتے دار شہر میں سیٹ ہو گئے ہیں، مگر ابھی بھی بہت سے لوگ ہیں وہاں۔ تم فکرمت کرو۔ یہاں سے بھی کافی لوگ جائیں گے۔ وہ تمہاری رہنمائی کریں گے- اب کی بار ابا نے بارعب انداز میں کہا تو حسن سر ہلا کر رہ گیا۔ اماں اور ابا بڑھتی عمر کے ساتھ لگی کئی بیماریوں کی وجہ سے بہت کم اتے جاتے تھے- اس لئے حسن کو خوش اسلوبی سے یہ ذمہ داری نبھانی پڑتی تھی۔ اپ تو اس کے ساتھ ساتھ مہک پر بھی یہ ذمہ داری لاگو ہو گئی تھی۔ میں نے کبھی گاؤں نہیں دیکھا۔ سچ میں بہت مزا آئے گا وہاں مہک نے خوشی سے چہکتے ہوئے کہا تو اماں اور ابا نے مسکرا کر تائید کی اور اسے گاؤں کے قصے سنانے لگے۔ حسن کا بچپن وہاں گزرا تھا۔ اماں آپا کی زبانی اپنے بچپن کے قصے سنتا ہوا وہ بھی زیر لب مسکرا رہا تھا۔ اور ہاں حسن ! اپنی رحمت بوا سے ضرور ملنے جانا۔ وہ تم سے بہت پیار کرتی تھیں۔ مہک کو دیکھ کر بہت خوش ہوں گی۔ تمہیں ایک مزے کی بات بتاؤں مہک حسن جب دس سال کا تھا تو رحمت بوا کی اکلوتی بیٹی ریشماں سے شادی کرنے کا خواہش مند تھا۔ اماں نے ہنستے ہوئے کہا تو مہک حیرت سے آنکھیں پھاڑ کے اسے دیکھنے لگی۔ سچ میں اماں! مہک نے پوچھا تو ابا بھی ہنس پڑے۔ تو اور کیا۔۔۔ وہ اس سے پانچ سال بڑی تھی۔ حسن کے بڑے تایا کے بیٹے انور کی منگ تھی۔ اس کی منگنی کرنے ہم گاؤں گئے تھے۔ جب یہ ریشماں کو دیکھ کر شادی کی ضد کر بیٹھا تھا اور بعد میں تبھی کتنے سال ہی سب اس کو بہت چھیڑتے تھے۔ اماں کے کہنے پر سب ہنس پڑے۔ اماں ! آپ بھی نا۔۔ کیا کیا یاد رکھا ہوا ہے۔حسن جھینپ کر رہ گیا اور وہاں سے اٹھ کر چلا گیا۔ جبکہ وہ سب مزے سے اس واقعے کو دہرانے لگے۔ افوہ، اماں مجھے یہاں کیوں لے کر آئی ہیں۔ دس سالہ حسن نے گاؤں کی ٹوٹی پھوٹی گلیوں میں چلتے ہوئے چڑ کر کہا تھا۔ وہ سب لوگ تیار ہو کر پیدل ہی اپنی منزل کی طرف رواں دواں تھے۔ جو کہ قریب کے چند گھر چھوڑ کر ہی تھی۔ ارے بھئی! آج تمہارے انور بھائی کی منگنی ہے۔ اس لیے ہم لڑکی والوں کے گھر جارہے ہیں۔ آجا میرا بیٹا! تھک گیا ہے تو میں گود میں اٹھا لیتا ہوں۔ تایا ابو نے کہا تو ابا فورا بولے۔ ارے نہیں بھائی! بچہ ہے نا اس لیے گھبرا گیا ہے۔ میں دیکھ لیتا ہوں۔ ابا کے کہنے پر تایا ابو مطمئن ہو کر آگے بڑھ گئے۔ وہ تقریبا بیس افراد پر مشتمل چھوٹا سا قافلہ تھا۔ جو رحمت بوا کے رنگ برنگی جھنڈیوں اور چھوٹے چھوٹے برقی قمقموں سے سجے گھر کے صحن میں پہنچ کر رکا تھا۔ سب ایک دوسرے سے بہت تپاک سے مل رہے تھے۔ جانتے تو یہ سب ایک دوسرے کو کئی سالوں سے تھے۔ بس کچھ عرصہ پہلے ہی تایا ابو کے ساتھ ساتھ حسن کے والد نے شہر کی طرف کوچ کیا تھا، مگر یہاں سے جاتے ہوئے وہ رحمت بوا سے ریشماں کا ہاتھ مانگ گئے تھے۔ اب انور کی نوکری لگتے ہی وہ منگنی کرنے چلے آئے تھے۔ انور کو کویت میں بہت اچھی نوکری مل گئی تھی۔ بیس سالہ انور نے جب پہلی بار ریشماں کو دیکھا تھا تو اپنا دل ہار بیٹھا تھا۔ ریشماں تھی ہی ایسی۔ حسن اور نزاکت کا مجموعہ اس کے حسن کی وجہ سے بہت سے لوگ اس کے رشتے کے طلب گار تھے مگر رحمت بوا نے انور کے لیے ہاں کی تھی۔ رحمت بوا بیوہ عورت تھی۔ جس کے دو بیٹے اور ایک بیٹی تھی۔ گاؤں میں اس کی بہت عزت تھی۔ سب اسے رحمت بوا کے نام سے جانتے اور پہچانتے تھے۔ رحمت بوا کے دونوں بیٹے شادی شدہ اور بچوں والے تھے۔ اب صرف ریشماں کی ذمہ داری اس کی بوڑھے کندھوں پر تھی۔ آج وہ دن بھی آپہنچا تھا۔ جس کا انتظار اسے ایک مدت سے تھا- چھوٹی سی رسم کے بعد ریشماں کی نازک انگلی میں انور کے نام کی انگوٹھی جگمگانے لگی۔ مبارک سلامت کے شور سے فضا گونج رہی تھی۔ سب خوش تھے۔ ہنس رہے تھے۔ حسن اماں کو ڈھونڈتا ہوا عورتوں والے حصے میں چلا آیا۔ جہاں سب گھونگھٹ میں سر جھکائے بیٹھی ریشماں کو مٹھائی کھلا رہے تھے۔ حسن نے بھی ضد کی۔ میں بھی دلہن کو مٹھائی کھلاؤں گا۔ سب ہنس پڑے اور اسے آگے کیا۔ پہلے دلہن کا منہ تو دکھاؤ۔ حسن نے کہا تو ہر طرف سے قہقہ ابل پڑا- بھئی چھوٹا سا ہے مگر ہے بہت تیز، کس نے پٹی پڑھائی ہے تمھیں- ریشماں کی کسی سہیلی نے ہنس کر کہا۔ جی نہیں۔ مجھے دلہن کو دیکھنا ہے بس۔ حسن کے ضد کرنے پر رحمت بوا نے آگے بڑھ کر تھوڑا سا دوپٹا پیچھے کیا اور کہا۔ بچہ ضد کر رہا ہے تو دکھا دو چہرہ ویسے بھی یہاں کون سے مرد ہیں ۔ حسن نے خوشی سے سر جھکائے بیٹھی ریشماں کو دیکھا۔ اسی وقت ریشماں نے بھی سر اٹھا کر اس کی طرف دیکھا۔ ریشماں کا چہرہ خوشی سے سرخ ہورہا تھا۔ بڑی بڑی آنکھوں میں بے تحاشا چمک تھی اور جب وہ مسکرا رہی تھی تو اس کے سفید چمکتے دانت صاف نظر آرہے تھے۔ حسن مٹھائی کھلانے کے بجائے کچھ سوچتا رہا۔ اماں ! کیا دلہن سچ میں اتنی پیاری ہوتی ہے؟ مجھے بھی لینی ہے دولہن۔ حسن کی معصوم فرمائش پر ساری محفل کھلکھلا کر ہنس پڑی۔ پگلا کہیں کا۔ چل ادھر آ۔ اماں نے ہاتھ پکڑ کر اسے وہاں سے اٹھایا، مگر حسن اکلوتا بیٹا ہونے کی وجہ سے کافی ضدی تھا۔ سارے راستے یہ ہی بات کہتا رہا، جو آہستہ آہستہ سب میں پھیل گئی۔ سب اسے بچے کی معصوم ضد سمجھتے رہے اور بنستے رہے۔ جبکہ حسن ایک کونے میں بیٹھا سوچ رہا تھا کہ میں نے ایسا کیا کہہ دیا کہ کوئی میری بات کو سنجیدہ ہی نہیں لے رہا۔ انور اور ریشماں کی شادی اگلے سال ہونا قرار پائی۔ ان دنوں انور کوئی نئی نوکری ملی تھی۔ سب کی خواہش تھی کر وہ تھوڑا سیٹ ہو جاتا تب ہی اس کی شادی کرتے- منگنی کے بعد باقی رشتے دار تو چلے کے مگر تایا ابو اور ابا زمین کی کچھ قانونی کارروائی کی وجہ سے وہیں رک گئے۔ ان کا قیام اپنے چچازاد بھائی کے گھر پر تھا۔ حسن تو پہلے ایک دن بھی گاؤں رہنے پر تیار نہیں تھا۔ اب یہاں سے جانے کا نام ہی نہیں لیتا تھا۔ وہ اور انور بھائی اکثر گھر سے نکل جاتے اور کسی نہ کسی بہانے در صنم پر حاضری لگانے پہنچ جاتے۔ انور خود تو پیچھے رہتا مگر حسن کو ریشماں کے پاس بھیج دیتا کبھی کوئی رقعہ لکھ کر اور کبھی کوئی زبانی پیغام بھیج دیتا۔ حسن کو اکثر انور کے پیغام بھول جاتے اور وہ خود مزے لے لے کر ریشماں سے باتیں کرتا رہتا اور باہر کسی درخت کی اوٹ میں کھڑا انور اس کا انتظار کرتا رہتا۔ کبھی انور حسن سے کہتا کہ ریشماں کو لے کر ندی پر آجائے۔ حسن ہاں میں سر ہلا دیتا، مگر ریشماں کو لے کرندی پر نہیں آتا تھا۔ اسی طرح اگر انور کہتا کہ اسے کسی بہانے چھت پر لے آؤ۔ تاکہ میں دیکھ ہی سکوں تو حسن اس بات پر بھی عمل نہیں کرتا تھا۔ وہ ریشماں کے پاس بیٹھ کر خود ہی باتیں کرتا رہتا۔ ریشماں اس سے باتیں کرتی اور اس کی باتوں پر ہنستی تھی۔ اور یوں ہی ایک دن ان کی واپسی کا دن بھی آگیا۔ حسن بہت بوجھل دل کے ساتھ وہاں سے آیا۔ انور کا بھی منہ لٹکا ہوا تھا۔ شہر آکر کچھ دن تو اس کا دل نہیں لگا مگر پھر زندگی معمول پر آنے لگی۔ انور پردیس چلا گیا اور حسن ابو یا تائی امی کے ساتھ اکثر گاؤں چلا جاتا۔ وجہ صرف ایک ہی تھی ریشماں، ابا کا گاؤں کا چکر بہت کم لگاتا تھا مگر تایا ابو اور تائی امی نئی رشتے داری کی وجہ سے بھی گاؤں آتے جاتے رہتے تھے۔ جس کی وجہ سے حسن کو بھی ایک راستہ مل گیا تھا۔ یہ کیا بات ہوئی بہن میری تو خواہش تھی کہ جلد از جلد اپنی بیٹی کے ہاتھ پیلے کر دوں مگر آپ کہہ رہی ہیں کہ ابھی انور کو دو سال اور لگیں گے- پہلے ہی ایک سال کا کہہ کر اتنا وقت نکال دیا ہے۔ تین سال ہوگئے ہیں ان دونوں کی منگنی ہوئے۔ رحمت بوا نے تائی امی کی بات سن کر پریشانی سے کہا تھا۔ پتا نہیں جواب میں تائی امی نے کیا کہا۔ حسن وہاں سے اٹھ کر بھاگتا ہوا ریشماں کے پاس گیا۔ جو کوئی کتاب کھولے گم سم سی بیٹھی ہوئی تھی۔ جیسے جیسے انور کے پاکستان آنے کے چانس کم ہونے لگے تھے ویسے ویسے ریشماں زیادہ تر گم سم رہنے لگی تھی۔ حسن کو دیکھ کر چونکی اور مسکرا کر اپنے پاس بیٹھنے کا اشارہ کیا۔ انور بھائی اس سال بھی پاکستان نہیں آرہے۔ بس دیکھ لیں ! آپ کی شادی مجھ سے ہی ہوگی۔ حسن کے کہنے پر ریشماں نے ہلکی سے چپت اس کے سر پر لگائی۔ بری بات ایسے نہیں کہتے۔ بھابھی کہا کرو مجھے، ریشماں نے ہمیشہ کی طرح اسے سمجھایا۔ کوئی نہیں۔ بھابھی کیوں بولوں؟ حسن نے ضدی لہجے میں کہا۔ ریشماں گہری سانس لے کر رہ گئی۔ اب تم بڑے ہو رہے ہو حسن، اس سال چودہ کے ہو جاؤ گے۔ اچھا نہیں لگتا کہ تم میرا نام لو۔ ریشماں نے سنجیدگی سے کہا تو حسن منہ بنا کر رہ گیا۔ مگر مجھے ایسے ہی اچھا لگتا ہے۔ حسن کہتے ہوئے وہاں سے اٹھ گیا اور کمرے سے باہر نکل گیا۔ جبکہ ریشماں گہری سانس لے کر رہ گئی۔ تائی امی کہاں ہیں ؟ حسن نے اکیلی بیٹھی ہوئی رحمت بوا کے پاس آ کر پوچھا۔ تو انہوں نے سامنے بنے غسل خانے کی طرف اشارہ کیا۔ وضو کرنے گئی ہیں۔ رحمت بوا کا لہجہ اور آنکھیں بجھی ہوئی تھیں۔ رحمت بوا دیکھ لیں، میں کتنا بڑا ہو گیا ہوں۔ ریشماں سے بھی لمبا۔ آپ میری شادی کردیں ریشماں سے۔ آپ کی پریشانی ختم ہو جائے گی۔ وعدہ میں ریشماں کو چھوڑ کر کہیں نہیں جاؤں گا ۔ حسن نے ایسے بھولے پن سے کہا کہ رحمت بوا کے چہرے پر مسکراہٹ پھیل گئی۔ بری بات ہے بیٹا ! ریشماں تم سے عمر میں بڑی ہے۔ اس کا نام مت لیا کرو۔ بھا بھی یا باجی کہہ لیا کرو۔ تم یہاں بیٹھو۔ میں بھی نماز پڑھ لوں۔ وقت نکلا جا رہا ہے۔ رحمت بوا نے نرمی سے اسے سمجھایا اور وہاں سے اٹھ کر چلی گئیں۔ حسن خاموشی سے انہیں جاتا ہوا دیکھتا رہا۔ پھر کتنے ہی سال گزر گئے۔ تعلیمی مصروفیات کے بڑھتے ہی اس کے گاؤں کے چکر لگنا کم سے کم ہوتے گئے۔ تایا ابو اور تائی امی انور بھائی کے پاکستان نہ آنے کی وجہ سے شرمندگی کے مارے گاؤں نہیں جاتے تھے۔ رحمت بوا تک بھی خبر پہنچ گئی تھی کہ انور نے کویت میں کسی مال دار آدمی کی اکلوتی بیٹی کے ساتھ شادی کرلی ہے، اسی لیے وہ پاکستان نہیں آرہا تھا۔ مگر جو بھی تھا اسے ایک بار گھر میں بتانا چاہیے تھا۔ اس کی وجہ سے رحمت بوا انتظار کی سولی پر لٹکی ہوئی تھیں اور تایا ابو اور تائی امی شرمندگی کے مارے گاؤں کا رخ نہیں کرتے تھے۔ تعلقات پر وقت نے اچھی خاصی گرد ڈال دی تھی۔ پھر بڑھتی مصروفیات کے دوران آپس میں ملنا ملانا بھی کم سے کم ہو تا چلا گیا۔ ابا اور حسن ایک بار کسی قریبی رشتے دار کی وفات پر گاؤں گئے تھے۔ تب حسن ایف ایس سی کا امتحان دے کر فارغ ہوا تھا۔ اس کے بعد پھر کبھی اس کا وہاں جانا نہیں ہوا تھا- اس دوران انور بھائی پاکستان آئے تھے اچانک سب حیران رہ گئے تھے۔ سنا ہے کہ وہ سب گاؤں بھی گئے تھے اور بار بار گئے، معافی مانگی۔ تلافی کا یقین دلایا مگر حیرت کی بات یہ تھی کہ ان کے انتظار میں کئی سال سے بیٹھی ریشماں نے شادی سے انکار کر دیا تھا۔ اگر انکار ہی کرنا تھا تو اتنے سال تک انتظار کیوں کیا؟ سب کے ہونٹوں پر ان گنت سوال تھے مگر سامنے والے کی ایک چپ سب پر بھاری تھی۔ ریشماں مان کیوں نہیں رہا تھی- سب کی منتیں کرنے کے باوجود وہ اتنی پتھر دل تو نہیں تھی۔ پھر ایسا کیا ہوا کہ وہ چٹان کی طرح اپنی بات پر اڑ گئی تھی۔ جب دیکھا کہ وہ کسی طرح بھی نہیں مان رہی تو انور نے اپنے والدین کی مرضی اور پسند سے ایک پکی عمر کی لڑکی کے ساتھ شادی کرلی تھی۔ اسے لے کر واپس چلا گیا اور کچھ عرصے کے بعد تایا ابو کی ساری فیملی وہاں سیٹ ہو گئی۔ اب ان کا پاکستان آنا بہت کم ہو تا تھا- حسن کو یاد تھا کہ ایک بار تایا ابو نے ابا کو باتوں ہاتوں میں بتایا تھا کہ انور نے جس لڑکی سے وہاں شادی کی تھی، اس نے کچھ عرصے پہلے ہی انور سے طلاق مانگ لی تھی۔ جس کے بعد اس نے فورا پاکستان کا رخ کیا تھا۔ یہ تو شکر تھا کہ اس دوران ان کے یہاں اولاد نہیں ہوئی تھی، نہیں تو ان کی کسٹڈی کے لیے بھی مزید کئی سال انور کو کیس لڑنا پڑتا۔ وقت تیزی سے گزرنے لگا۔ ماضی کی باتوں پر حال کی گرد پڑ گئی تھی۔ بہت سی باتیں اور تعلقات صرف یادوں اور قصوں میں رہ گئے تھے۔ شہر کی تیز رفتار زندگی نے گاؤں سے جڑے ہر رشتے اور تعلق پر لا تعلقی کی چادر ڈال دی تھی اور اب اتنے سال کے بعد حسن ان راستوں پر ایک بار پھر سے سفر کرنے جارہا تھا۔ جہاں کچھ بھی تو باقی نہیں بچا تھا۔ مگر شاید ماضی کی راکھ میں یاد کے کسی لمحے کی کوئی چنگاری آج بھی جلتی اور بجھتی تھی۔ گاؤں کی زندگی کتنی مزے کی ہے نا۔ ایک ہفتے کیسے گزرا پتہ ہی نہیں چلا۔ مزے مزے کے کھانے، دیسی گھی میں پکے ہوئے تندور کی تازہ روٹیاں، تازہ مکھن، دودھ کا ذائقہ تو میں کبھی نہیں بھول پاؤں گا۔ ہر طرف سرسبز و شاداب کھیت ، نہر کا ٹھنڈا پانی، سب سے بڑی بات یہاں کے لوگوں کا خلوص اور پیار، کچھ بھی کہیں ابھی بھی شہروں اور گاؤں کی زندگی میں بہت فرق ہے بہت خالص ہے یہاں کی دنیا- مہک حسن کے ساتھ قدم سے قدم ملا کر پگڈنڈی پر چلتی ہوئی مسلسل بولے جارہی تھی۔ ویسے آپ لوگوں کو گاؤں کی ساری زمین نہیں بیچنی چاہیے تھی۔ کم از کم ایک گھر تو بناتے۔ کبھی کبھار ہی سہی یہاں آکر رہتے ہم لوگ مہک نے افسردگی سے کہا۔ یہ اس وقت کی بات ہے جب میں بہت چھوٹا تھا۔ اماں بتاتی ہیں کہ ہمارے اچھے مستقبل اور تعلیم کے لیے تایا ابو اور ابا نے اچانک گاؤں چھوڑنے کا فیصلہ کیا تھا۔ پھر ان کی دیکھا دیکھی اور بھی رشتے دار یہاں سے کوچ کر گئے مگر ابھی بھی کچھ خاندان ہیں جو اپنی مٹی سے جڑے ہوئے ہیں۔ دراصل گاؤں سے شہرمیں سیٹ ہونے کے لیے ایک مناسب سرمائے کی ضرورت تھی۔ اس لیے سب کچھ بیچنا پڑا۔ ویسے ایک بات تو بتاؤ، اگر میں گاؤں میں ہی پلا بڑھا ہوتا تو کیا تب بھی تم اس رشتے کے لیے ہامی بھرتیں، کیونکہ شہر کے لوگوں کو مستقل طور پر یہاں آ کر رہنا بہت مشکل لگتا ہے نا۔ حسن کے پوچھنے پر مہک ایک لمحے کے لیے سوچ میں ڈوبی پھر بولی۔ شاید عام حالات میں میرا جواب نفی میں ہوتا مگر میں ایک بات پر یقین رکھتی ہوں کہ آپ کی قسمت آپ کو کہیں بھی لے جاسکتی ہے۔ اس لیے بڑے بول بولنے سے ہمیشہ اجتناب کرنا چاہے۔ مہک کے جواب پر حسن کی آنکھوں میں ستائش کے رنگ ابھرے تھے۔ کل صبح ہم یہاں سے چلے جائیں گے۔ آپ مجھے رحمت بوا کے گھر تو لے کر نہیں گئے، چلیں ابھی چلتے ہیں۔ مہک کے اچانک یاد دلانے پر حسن چونکا۔ پہلے سوچا کہ اسے ٹال دے مگر پھر اماں کی ہدایت بھی یاد آ گئی- وہ تو ٹھیک ہے مگر یہاں سے تھوڑا دور ہے۔ تم اتنا چل لوگی ؟ حسن نے سوچتی نظروں سے اس کی طرف دیکھ کر پوچھا۔ چلنا کیوں؟ وہ سامنے تانگہ دیکھ رہے ہیں نا۔ اس پر جائیں گے۔ اب یہاں آ کر بھی اپنے سب شوق پورے نہ کروں۔ مہک کے کہنے پر حسن اثبات میں سر ہلا کر رہ گیا۔ جب تانگہ رحمت بوا کے گھر کے سامنے رکا تو سارا آسمان کالے بادلوں سے چھپ گیا تھا- بھائی! آپ تھوڑی دیر ہمارا انتظار کر سکتے ہیں۔ دراصل موسم کے تیور ٹھیک نہیں ہیں۔ واپسی پر مشکل ہو جائے گی۔ ” حسن کے کہنے پر تانگے والا مان گیا اور ایک درخت کے سائے میں رک کر ان کا انتظار کرنے لگا۔ حسن نے آگے بڑھ کر لوہے کے گیٹ پر زور سے دستک دی اسی وقت کن من بارش شروع ہو گئی تھی۔ کچھ لمحوں کے بعد ایک چاپ ابھری- کون ہے؟ مترنم اور سنجیدہ سی آواز میں پوچھا گیا- میں ہوں۔ حسن کی سمجھ میں نہیں آیا کہ اپنا تعارف کیسے کروائے۔ اپنا نام بتائیں۔ ایسے کیسے سمجھ میں آئے گا انہیں مہک نے ہلکی آواز میں ٹوکا۔ اس سے پہلے کہ حسن کچھ کہتا۔ جھٹ سے دروازہ کھل گیا۔ سامنے کالی چادر میں ہیرے کی طرح دمکتی ریشماں کھڑی تھی- واو! یہ تو بہت خوب صورت ہیں۔ مہک کے منہ سے بے اختیار نکلا تھا۔ ریشماں کا سوگوار حسن ہر دیکھنے والی آنکھ کو اسیر کر لیتا تھا- حسن اور مہک نے سلام کیا۔ ریشماں نے آہستگی سے جواب دے کر انہیں اندر آنے کا اشارہ کیا۔ وہ دونوں ریشماں کے پیچھے پیچھے بڑے سے صحن سے گزر کر سامنے بنے کمرے کی طرف بڑھ گئے۔ ریشماں انہیں وہاں بٹھا کر کمرے سے باہر چلی گئی۔ تھوڑی دیر کے بعد رحمت بوا کمرے میں داخل ہوئیں۔ حسن کو دیکھ کر بہت خوشی کا اظہار کیا۔ مہک کے سر پر پیار کیا اور کچھ نوٹ اس کی مٹھی میں تھما دیے۔ حسن اور مہک نے بہت منع کیا مگر رحمت بوا نے کہا کہ یہ میری طرف سے تحفہ سمجھ کر رکھ لو۔ حسن کو افسوس ہونے لگا کہ جلدی میں ان کے گھر خالی ہاتھ کیوں چلا آیا۔ تھوڑی دیر کے بعد ریشماں گرم چائے کے ساتھ مختلف لوازمات کی ٹرے سجا کر چلی آئی- اس کی کیا ضرورت تھی ، ہم کھانا کھا کر گھر سے نکلے تھے۔ بس اماں نے خاص تاکید کی تھی کہ آپ سے ضرور مل کر آنا ہے۔ اس لیے آج فراغت ملتے ہی چلے آئے۔ مہک نے کہا تو ریشماں نے دھیمی مسکراہٹ کے ساتھ اس کی طرف دیکھا تھا۔ شہری لوگ چائے کے زیادہ شوقین ہوتے ہیں۔ اس لیے میں جلدی سے بنا کر لے آئی۔ بہت شکریہ مہک نے متاثر لہجے میں کہا۔ حسن بیٹا بہت چپ چپ ہو۔ ارے بیٹا بھول گئے۔ کبھی تم روز یہاں آنے کے بہانے ڈھونڈتے تھے اور سارا سارا دن یہاں گزار دیتے تھے۔ تمہیں پتا ہے مہک! یہ چھوٹا سا تھا جب، رحمت بوا بھی اماں کی طرح مزے لے لے کر مہک کو اس کے بچپن کا قصہ سنانے لگیں۔ مہک چہرے پر مسکراہٹ سجائے سننے لگی۔ جب تک ریشماں کو دیکھا نہیں تھا۔ مہک کو اس قصے کو سن کر اچھا لگتا تھا مگر آج ریشماں کو دیکھ کر وہ عجیب سی بے چینی کا شکار ہو گئی تھی۔ حسن سے صرف چار پانچ سال ہی تو بڑی ہے، یہ مگر دیکھنے میں مجھ سے بھی چھوٹی لگتی ہے۔ مہک کے دل میں عجیب سے وسوسے سر اٹھانے لگے تھے۔ مجھے خبر ملی تھی کہ تم اپنی بیوی کے ساتھ گاؤں آئے ہوئے ہو۔ اس دن سے ہم دونوں ماں بیٹی تم لوگوں کی آمد کے منتظر تھے۔ رحمت بوا نے سادگی سے کہا۔ مہک نے ایک تیکھی نظر سرجھکائے بیٹھی ریشماں پر ڈالی۔ اسی لیے نام پوچھے بغیر ہی دروازہ کھول دیا تھا محترمہ نے، مہک اپنی سوچ پر غصے سے پہلو بدل کر رہ گئی۔ ریشماں گڑ والے چاول لے کر آؤ۔ حسن کو میرے ہاتھ کے بنے ہوئے چاول بہت پسند تھے۔ آج بھی چاول بناتے ھوۓ تمھیں یاد کر رہی تھی اور تم آ گئے- رحمت بوا کے کہنے پر ریشماں اپنی جگہ سے اٹھ کھڑی ہوئی۔ واہ کیا ٹیلی پیتھی ہے۔ مہک نے چڑ کر سوچا اور فورا اپنی جگہ سے کھڑی ہوتی ہوئی بولی۔ نہیں خالہ ہمیں بہت دیر ہو رہی ہے۔ وہ تو اماں نے کہا تھا اس لیے میں حسن کو مجبور کر کے یہاں لے آئی۔ حسن کو تو یاد بھی نہیں تھا آپ سے ملنا۔ مہک کی بات پر رحمت ہوا کے چہرے کا رنگ پھیکا پڑ گیا تھا۔ جبکہ دروازے کی طرف جاتی ریشماں نے مڑ کر دیکھا تھا۔ حسن کی آنکھوں میں حیرت اور چہرے پر واضح شرمندگی تھی۔ اسے مہک سے اس بات کی امید نہیں تھی۔ چلیں حسن ! تانگے والا کب سے انتظار میں کھڑا ہے، مہک نے جلدی سے کہا اور کمرے سے باہر نکل گئی۔ بیٹا ! بارش ہو رہی ہے۔ تھوڑی دیر رک جاتے تو رحمت بوا نے سمجھانا چاہا مگر مہک رکنے پر تیار نہیں تھی اور برستی بارش میں بھاگتی ہوئی تانگے میں جا کر بیٹھ گئی۔ کوچوان نے بڑی شیٹ آگے کر دی تھی۔ جس کی وجہ سے وہ بارش سے محفوظ رہی تھی۔ ہاں! آپ آرام کریں۔ میں دروازہ بند کرکے آتی ہوں۔ ریشماں نے ماں سے کہا مگر دیکھا حسن کی طرف تھا۔ جیسے اسے جانے کا کہہ رہی ہو۔ حسن نے شرمندگی سے سرجھکا لیا۔ وہ دونوں آگے پیچھے کمرے سے باہر نکلے۔ صحن کے بیچ میں پہنچ کر حسن ریشماں کے پکارنے پر رک گیا اور پلٹ کر دیکھا۔ یہ آپ کی امانت مجھے اب اس کی ضرورت نہیں ہے۔ ریشماں نے کالے رنگ کی چادر اس کی طرف بڑھائی ۔ بارش دونوں کو بھگو رہی تھی۔ حسن نے نا سمجھی سے ہاتھ آگے بڑھایا۔ جیسے ہی اس نے چادر تھامی اس کے ذہن میں ایک کوندا سا لپکا۔ اس نے غور سے دیکھا یہ وہی چادر تھی جو کچھ دیر پہلے ریشماں نے اوڑھی ہوئی تھی۔ مگریہ چادر مردانہ تھی اور حسن آہستہ آہستہ قدم اٹھاتا دروازے کی طرف بڑھا۔ پارش کی بوندیں سرخ اینٹوں کے بنے فرش پر ناچ رہی تھیں۔ ان کو دیکھتے ہوئے وہ کسی گہری سوچ میں ڈوبا چھوٹے چھوٹے قدم اٹھاتا آگے بڑھ رہا تھا، چادر اس نے اپنے کندھوں پر ڈال لی تھی۔ ایک عجیب سے احساس نے اسے گھیرا تھا۔ اسی خوشبو سے کسی یاد کا در کھلا تھا۔ اس کے ذہن میں کئی سال پہلے کی ایک ایسی ہی شام برسات کی تیز جھٹڑی میں بھیگتے دو سائے لہرائے تھے وہ چونکا تھا۔ اسے یاد آیا۔ جب آخری بار وہ ابا کے کسی عزیز کی فوتگی پر گاؤں آیا تھا۔ تو رحمت بوا سے ملنے ان کے گھر بھی آیا تھا۔ تب رحمت بوا کے کہنے پر ریشماں کو لینے اس کی سہیلی کے گھر گیا جو دو گلیاں چھوڑ کر تھا۔ اس دن صبح سے موسم کے تیور خطرناک تھے۔ حسن کو یاد آیا کہ واپسی پر بہت تیز بارش شروع ہو گئی تھی۔ جس سے بچنے کے لیے وہ ایک چھپر کے نیچے کھڑے ہو گئے تھے۔ اس دوران ہی ریشماں کا پاؤں پھسلا تھا اور اس سے پہلے کہ وہ کیچڑ میں گرتی، حسن نے ہاتھ پکڑ کر اسے سنبھال لیا۔ چھوئی موئی سی ریشماں، لمبے چوڑے سے حسن کے سامنے چھپ سی گئی تھی۔ حسن نے بارش کے پانی سے بچنے کے لیے اپنی کالی چادر اس طرح تانی تھی کہ وہ دونوں پانی سے محفوظ رہ سکیں۔ بس کچھ لمحوں کی بات تھی مگر ان لمحوں نے ریشماں کے دل کی دنیا بدل دی تھی۔ واپسی کے سفر میں ریشماں کالی چادر کے حصار میں بہت گم صم سی تھی۔ جبکہ حسن کو گھر پہنچنے کی جلدی تھی۔ ریشماں کی خاموشی پر وہ بہت حیران ہوا تھا، مگر ریشماں نے کہا کہ اسے سردی لگ رہی ہے۔ حسن اسے بحفاظت گھر پہنچا کر وہاں سے چلا گیا تھا۔ مگر شاید کبھی نہ جانے کے لیے۔ حسن فورا پلٹا اور بھاگتے ہوئے شیڈ کے نیچے کھڑی ریشماں کے پاس آیا۔ آپ نے آج تک شادی کیوں نہیں کی؟ کیا انور بھائی کی بے وفائی کی وجہ ہے ؟ ریشماں نے ایک نظر اٹھا کر بارش میں بھیگتے حسن کو دیکھا تھا۔ انور جیسا عام اور کم ظرف مرد میرے جیسی عورت کی وفا اور محبت کے قابل نہ پہلے بھی تھا اور نہ ہی آج ہے۔ تو پھر حسن بضد تھا کچھ جاننے کے لیے۔ تو پھر کیا ۔ ؟ مٹی کی سوندھی خوشبو آرہی ہے نا۔ ریشماں نے فضا میں پھیلی خوشبو کو اپنی سانسوں میں اتارا تھا۔ حسن نے پاس ہی موجود کیاری میں جمع ہوتے بارش کے پانی کو دیکھا تھا۔ اچھا یہ بتاؤ کہ کچی مٹی ہمیشہ بارش کی پہلی بوندوں سے ہی کیوں مہکتی ہے؟ اس کی سوندھی سوندھی خوشبو میں کیسا فرحت بخش احساس ہوتا ہے، مگر پھر بعد میں آنے والا ساون اسے یا تو کیچڑ بنا دیتا ہے یا پھر مٹی پانی کے سنگ بہتی کہیں دور نکل جاتی ہے ، مگر وہ پہلی بارش کا لمس ، وہ احساس ہمیشہ ہی کیوں محسوس ہوتا ہے۔ ریشماں نے کھوئے کھوئے سے انداز میں کہا تھا- حسن کو اس لمحے وہ بھی پہلی بارش کی طرح لگی تھی۔ خود میں ہی سمٹی ہوئی اپنی خوشبو سے ہی مہکی ہوئی سی۔ اس کے ارتکاز کو ریشماں کے نرم لہجے کی پھوار نے چھوا تھا۔ پھر بہت عرصے کے بعد میں نے جانا تھا کہ محبت کا رشتہ وہ ہوتا ہے جو دل کے تاروں سے بنتا ہے۔ جو دل کے تاروں سے کسی کو جوڑ دیتا ہے بغیر کہے بغیر کچھ سنے- پھر یہ راز مجھ پر منکشف ہوا کہ، عورت اور مٹی ایک ہی جیسی ہیں۔ ایک ہی اجزائے ترکیبی ہوگی ان کی یا شاید عورت کی مٹی زیادہ حساس یا وفا شناس ہوتی ہے۔ اس لیے تو عورت محبت میں پجارن بننے میں لمحے بھر کی دیر نہیں لگاتی۔ کوئی بھی معمولی سانحہ کوئی بھی معمولی سی بات اسے ہمیشہ سے لیے اپنا اسیر بنا لیتی ہے۔ کچی مٹی بھی پہلی بارش کی بوندوں سے مہکتی ہے اور عورت بھی اپنی زندگی میں آنے والے اس پہلے مرد کو کبھی بھی نہیں بھولتی جو اس کے دل کی بنجر زمین پر اپنے لمس سے محبت کے ان گنت پھول کھلا دیتا ہے۔ جس کی ہونے سے اس کے دل کی سوئی زمین کروٹ لے کر بیدار ہو جاتی ہے۔ پھر اس زمین سے اٹھنے والی خوشبو اس عورت کو کسی اور کا نہیں ہونے دیتی ۔ کہ شرک تو محبت میں بھی نہیں ہے نا۔ مجھے آج بھی چھپر تلے، بارش کی اوٹ میں بھیگا وہ لمحہ یاد ہے۔ زندگی میں جب کبھی اس لمحے کے سحر سے نکلی تو ضرور آگے کا بھی سوچوں گی۔ ریشماں کا انداز دو ٹوک تھا۔ حسن تھکے قدموں سے پلٹا۔ اسے وقت کی ستم ظریفی پر افسوس ہو رہا تھا۔ کہاں آ گر اسے آگهی ملی تھی۔ جب پیچھے مڑنا آسان نہیں رہا تھا۔ زمانے کے ڈر، رسم و رواج کے پردے کے پیچھے اس نے اپنی ہر ممکن کوشش کی تھی اسے بھلانے کی بچپن کی ایک معصوم خواہش سمجھ کر سر جھٹکنے کی۔ اس لیے تو خود سے بھاگتا وہ ہونی اور انہونی کے درمیان جھولتا رہتا تھا مگر سچ آج بھی اپنی جگہ مجسم کھڑا تھا۔ حسن نے گھر کی دہلیز پار کی۔ تانگے میں بیٹھی مہک نے ہاتھ ہلا کر اسے متوجہ کیا۔ حسن نے کچھ لمحے خاموشی سے اسے دیکھا اور پھر پلٹ کر شیڈ کے نیچے کھڑی ریشماں کو عورت اپنی زندگی میں آنے والی پہلے لمس کو کبھی نہیں بھولتی۔ تو مرد بھی اپنے دل کی زمین پر برسنے والی پہلی بارش کو کبھی نہیں بھولتا۔ پھر کتنے ہی ساون آتے اور جاتے رہتے ہیں۔ وہ بارش میں بھیگ رہا تھا مگر اس کا اندر ایک مدت سے سوکھا پڑا تھا۔ وہ اس لمحے جان گیا تھا کہ بارش کے اس پار کھڑی محبت کی خاموش پجارن اس کا عشق تھی۔ وہ اس کے دل کی وہ پہلی بارش تھی جو عشق کا روپ لیے ہر موسم میں دل کی بنجر زمین پر برستی رہتی تھی۔ بارش کی رفتار بہت تیز ہوگئی تھی۔ مہک اسے آوازیں دے رہی تھی۔ حسن نے موسلا دھار بارش کے اس پار سے ریشماں کو بھاگتے ہوئے دروازے کی طرف آتے دیکھا۔ دروازہ بند کرنے کے بجائے وہ اس کے جانے کا انتظار کرنے لگی۔ یہ بھی محبت کے اصولوں میں سے ایک اصول تھا کہ جب تک محبوب نظر آتا رہے اسے دیکھتے رہنا۔ حسن مضبوط قدم اٹھاتا آگے بڑھا۔ ریشماں ڈر کر پیچھے ہوئی۔ مہک نے اپنی جگہ سے اٹھنے کی کوشش کی۔ کچھ ایسا تھا اس لمحے میں جس کا سامنا کرنے سے وہ تینوں ڈر رہے تھے۔ حسن نے اپنے کندھے سے کالی چادر اتار کر ریشماں کے سر پر ڈالی تھی۔ ایک لمحے کے لیے ہر چیز اپنی جگہ ساکت ہو گئی تھی۔ مہک کے شک نے یقین کا لبادہ اوڑھ لیا تھا۔ ریشماں حیرت سے گنگ اپنے منہ پر ہاتھ رکھے کھڑی کی کھڑی رہ گئی۔ پیچھے جھروکے سے جھانکتی رحمت بوا کی آنکھوں میں مدت بعد خوشی کے آنسو چمکے تھے۔ بیٹی محبت کے روگ میں ایک مدت سے جوگن بنی ہوئی تھی وہ جانتی تھیں کہ محبت کے جوگ یا تو مٹی میں لے جاتے ہیں یا مگر مٹی بنا دیتے ہیں۔ ایک بات ہمیشہ یاد رکھنا۔ مرد کے دل کی زمین بھی مٹی سے بنی ہوتی ہے۔ جس پر برسنے والی محبت کی پہلی بوندیں اسے بھی ہمیشہ مہکاتی رہتی ہیں۔ بات صرف محسوس کرنے کی ہوتی ہے اور مجھے اعتراف ہے میں نے اسے جاننے میں کچھ دیر کر دی مگر شکر ہے کہ بہت دیر نہیں ہوئی۔ تھوڑا وقت لگے گا، واپسی کے سفر میں مگر وعدہ رہا۔ لوٹوں گا ضرور کیونکہ اب کی بار میں بارش کے اس پار اپنا عشق چھوڑے جارہا ہوں۔ اور عشق تو سوئے دار بھی نچاتا ہے۔ یہ تو پھر دور جاناں تھا۔ حسن نے پہلی بار زندگی سے بھرپور مسکراہٹ کے ساتھ کہا تھا اور پلٹ گیا۔ مہک نے خفگی سے منہ پھیر لیا تھا۔ اس بارش میں اس کے آنسو بھی شامل تھے۔ جن سے حسن انجان نہیں تھا۔ مگر وہ فیصلہ کر چکا تھا اور مرد ایک بار فیصلہ کرلے تو پیچھے نہیں ہوتا۔ اس نے تانگے میں بیٹھی مہک کے نرم ہاتھ تھام کر تسلی دی تھی۔ مہک نے روتے ہوئے اپنا سر اس کے کندھوں پر ٹکا دیا تھا۔ جس ہونی کا خوف اسے پچھلے تین سالہ سے تھا۔ وہ گھڑی آج سامنے آکھڑی ہوئی تھی۔ جس کا سامنا اسے ہر حال میں کرنا ہی تھا۔ بہرحال حسن نے اسے جو عزت اور مان ہمیشہ دیا تھا۔ اسے اس کا پاس بھی رکھنا ہی تھا۔ ریشماں نے تیز بارش کے اس پار اسے جاتے ہوئے دیکھا تھا اور پھر سر اٹھا کر آسمان کی طرف دیکھا۔ پانی کی چادر اس کی بینائی کی راہ میں رکاوٹ ڈال رہی تھی، مگر آج وہ بارش سے ناراض نہیں ہوئی تھی۔ یہ بارش ہی تھی جس نے اسے محبت کا پہلا لمس عطا کیا تھا اور یہ بارش ہی ہے جس نے آج کسی کے عشق کا تاج اس کے سر پر سجایا تھا۔ بارش تو رحمت ہوتی ہے اور بھلا ر حمت سے بھی کوئی ناراض ہوتا ہے۔ اس نے مسکراتے ہوئے دروازہ بند کیا۔ کچے آنگن کے وسط میں سرخ اینٹوں کے بنے فرش پر دونوں ہاتھ پھیلا کر وہ گول گول گھوم رہی تھی۔ آسمان سے برستی بارش زمین کے سب ہی منظروں کو بھگو رہی تھی۔ اور محبت کی بارش دل کی زمین پر برستی خوابوں کی قوس قزح سے سب منظر سجا رہی تھی۔ بارش کے اس پار بھی زندگی بھیگ رہی تھی اور بارش کے اس پار بھی۔ اردو کہانیاں خواتین ڈائجسٹ
Zra Si Dil Lagi | UrduZone,کیسی ہو سہانا ڈینم کی پتلون پر سفید و سیاہ دھاری دار شرٹ میں ملبوس عباد نے نفیس سے لائٹر کی مدد سے اپنے ہونٹوں میں دبا سگریٹ سلگاتے ہوئے میز کی دوسری جانب قدر سنجیدہ سی بیٹھی سہانہ کو بغیر دیکھتے ہوئے گفتگو کا اغاز کرنے کی غرض سے ایک ایسا بے معنی سوال پوچھا جس کا جواب عباد کو پہلے ہی سے معلوم تھا- تمہیں میری فکر کرنے کی کوئی ضرورت نہیں میں الحمدللہ بالکل فٹ فاٹ اور بہت اچھی ہو دھانی جوڑے میں ملبوس نازک اندام سہانا کی جانب سے جواب تو حسب توقع ہی مصول ہوا تھا مگر پھر بھی عباد قدر برا مان کر گھمبیرتا سے بولا اچھی ہو تب ہی تو تمہیں چاہتے ہیں- یعنی اگر جو میں کبھی اچھی نہ رہی تو میرے لیے تمہاری محبت بھی ختم ہو جائے گی٠ ہے نہ وہ سخت ناراض نظروں سے اسے پھوگھورتے ہوئے بولی تو عباد سگرٹ کا ایک گہرا کش لگانے کے بعد کثیر دھواں فضا میں بکھیرتے ہوئے مخصوص انداز سے مسکرایا- تم تو بات پکڑتی ہو میں نے ایسا تو نہیں کہا- وہ متبسم نگاہوں سے اسے دیکھ کر بولا کہا نہیں لیکن الفاظ کا مفہوم تو تمہاری بات کا یہی تھا- اس پر اپنی ناراضی اور اچھی طرح جتانے کی خاطر چڑھی ہوئی تیوری مزید چڑھا کر بولی تو اس بار وہ حقیقتا جھلا اٹھا- سہانا کیا اج تم مجھ سے لڑنے کے لیے ائی ہو یہاں- ہاں خفا خفا سی سہانا نے انکار نہیں کیا اور اس کی یہی معصومیت امیز صاف گوئی عباد جیسے کھرے انسان کو چت کر رہی تھی- ابھی بھی وہ اس کے اس انداز پر انتہائی جھنجھلاہٹ کے باوجود ہنس پڑا- لڑنے ائی ہو اس نے دلچسپی سے پوچھا مگر کیوں بھائی بندہ پرتقصیر سے اب کیا خطا سرزد ہو گئی- میری اچھی خاصی جاب بلاوجہ چھڑوا دی اور اب بہت معصوم بن کر پوچھتے ہو کہ کیا خطا سرزد ہو گئی- وہ سلگ کر بولی تو عباد نے ایک گہری سانس یوں بھری گویا کہہ رہا ہو کہ اچھا تو گویا تمہاری ناراضگی کی یہ وجہ ہے- پھر اپنے دائیں ہاتھ کی دو انگلیوں میں دبا ہوا ڈھائی انچ کا خاموش قاتل اپنے لبوں سے لگا کر پھیپھڑوں کو مزید الودہ کرنے کے بعد سنبھل کر کہنا شروع ہوا- دیکھو سہانا میں تمہیں پہلے بھی کئی بار یہ بتا چکا ہوں کہ میں نے تمہاری وہ جاب بلا وجہ ہرگز بھی نہیں چھڑوائی، دراصل اس دفتر کا ماحول مجھے تمہارے لیے سخت ناموزوں محسوس ہوا تھا- مجھے گھر بٹھا کر تم خود اب تک وہی جاب کر رہے ہو وہ نہ ماننے والے لہجے میں بحث کرنے لگی- جو ماحول میرے لیے ناموزوں ہے وہ تمہارے لیے درست کیسے ہو گیا- وہ اپنی حسین انکھوں سے چنگاریاں نکالنے لگی- میں مرد ہوں میری بات اور ہے اس نے اپنی دانست میں اسے لاجواب کر دیا مگر وہ ہوئی نہیں- یہ مرد عورت کی منطق بھی خوب ہے وہ کھٹ سے طنزیہ مسکرا کر بولی- بری شے بلا تخصیص دونوں ہی کے لیے بری ہوتی ہے- ابھی جو تم یہ سگریٹ پھونک رہے ہو اگرچہ میں پینے لگوں تو کیا یہ میرے لیے اچھی ہو جائے گی- یہ تم گفتگو کو کہاں سے کہاں لے جا رہی ہو سہانا- وہ ایک دم بہت زیادہ ناگواری سے بول اٹھا تم کیوں پینے لگی سگریٹ- کیوں سہانہ نے چتون تیکھے کر لیے- تمہیں سگریٹ پر اعتراض ہے یا میرے پینے پر- سگریٹ پر وہ ترنت بولا- سگرٹ پر، مطلب کیوں بھائی کیا اتنی بری چیز ہے وہ مصنوعی تعجب سے انکھیں پھیلا کر متنفر ہوئی تو اس کی کمال چالاکی پر عباد دل ہی دل میں سٹپٹا کر رہ گیا- مگر اب کیا کیا جائے کہ وہ پھنس چکا تھا- اس لیے تحمل سے بولا ہاں سہانا یہ بہت بری چیز ہے- اگر اتنی ہی بری چیز ہے تو چھوڑ کیوں نہیں دیتے- یہ سہانا کا اگلا سوال تھا چھوڑ دوں گا تم سے کہا تو ہے کہ چھوڑ دوں گا تمہیں میری بات کا یقین کیوں نہیں آ جاتا- عباد کی برداشت کی حد تمام ہوئی- دوسری سگرٹ سلگاتے ہوئے درشتی سے بولا- تو سہانا کی انکھیں بھرآئیں- میں تمہاری ہر بات مانتی ہوں کیا تم میری اتنی سے بات نہیں من سکتے؟ اس بار اس نے جذباتی وار کیا تو عباد ڈھیلا پڑ گیا- ارے یار جب کہہ رہا ہو کہ چھوڑ دوں گا تو چھوڑ دوں گا نا- تم تو ایک بات کے پیچھے ہی پڑ جاتی ہو- ایک تو اتنے دن بعد ملنے ائی ہو اس پر یہ بیکار کا موضوع نکال کر بیٹھ گئی ہو- تو اسے بہلانے کی خاطر نرمی سے بولا- یہ تمہارے لیے بیکار کا موضوع ہوگا- سہانا کی انکھ کے کونے سے ایک جلد باز انسو نکل کر اس کے دامن میں جا گرا- مگر مجھے جب بھی اس بات کا خیال اتا ہے نا کہ تم کہیں نہ کہیں بیھٹے بڑے مزے سے یہ زہر اپنے حلق میں اتار کر اپنی صحت کی خرابی کا سامان کر رہے ہو- تب یقین مانوں میرے دل میں ایک عجیبب سی بےچینی بھر جاتی ہے- ارے یار ایک بار تمہیں کہہ تو دیا کو چھوڑ دوں گا تو چھوڑ دوں گا نا- لڑکپن سے پی رہا ہوں- مجھے ذرا کچھ وقت تو دو- وہ عاجز آ کر بولا- اور سہانا کا جواب سنے بغیر سگریٹ کے ایک دو لمبے کش جلدی جلدی لگا کر گویا خود کو پرسکون کرنے کی سعی کی- پچھلے ڈیڑھ سال سے تو تم مجھے یہی کہتے چلے آ رہے ہو- سہانہ نے بڑی بے بسی سے اسے کش پہ کش لگاتے دیکھ کر مایوس لہجے میں کہا- اور تمہیں کتنا وقت درکار ہے عباد- یہ میری تنہائی کی ساتھی ہے سہانہ اس نے ایک عجیب منطق بیان کی- جب تم آ جاؤ گی نہ میرے گھر میری تنہائی بانٹنے تب تم دیکھنا میں اسے کان سے پکڑ کر تمہاری انکھوں کے سامنے اپنے گھر سے باہر نکال دوں گا پھر بولو کب آ رہی ہو میرے گھر- ہوشیار اگر سہانا تھی تو وہ بھی اپنے نام کا ایک ہوش مند تھا- سہانا کی لرزتی پلکیں، گلال جھلکانے پر تیار عارض اس امر کے غماز تھے کہ عباد اس کی توجہ اس سلگتے موضوع سے ہٹانے میں کامیاب ہو گیا ہے- اپنی بھابی سے بات کر لی ہے میں نے وہ اپنی شرم کو اعتماد کے پردے میں چھپا کر ہموار لہجے میں بولی- وہ چاہتی ہیں کہ اس اتوار تم بھائی جان سے ملنے ہمارے گھر چلے اؤ- کہیں یہ کوئی خواب تو نہیں اپنی شادی کی اگلی صبح جب وہ انگڑائی لے کر ابھی پوری طرح بیدار نہ ہوئی تھی کہ اس کے برابر میں نیم درازعباد، جو خمارآلود نگاہوں سے مسلسل اسے ہی دیکھ رہا تھا، خواب ناک سے لہجے میں بولا اور وہ بری طرح چونک پڑی- اوہ، تم وہ قدرے محجوب سی ہو کر بولی- اب میں تمہارا مجازی خدا ہوں سہانا وہ مصنوعی ناراضی سے بولا تھوڑی سی عزت کر لو میری اب مجھے یہ تم ،وم چھوڑ کر اپ کہاں کرو- اچھا جی وہ اپنے کھلے چمکدار بال جوڑے میں لپیٹ کر شوخی سے بولی- تو پھر بتائیے اپ ناشتے میں کیا لینا پسند کریں گے٠ اج تو تمہاری اس گھر میں پہلی صبح ہے امی اگر حیات ہوتی تو مجھے یقین ہے اپنے لاڈلے کی من چاہی کے خوب لاڈ اٹھاتی- مگر خیر اتنے لاڈ تو تمہارے میں بھی اٹھا ہی سکتا ہوں کہ تمہیں نئی نویلی دلہن ہونے کے ناطے اج کے دن ناشتہ بنانے سے مستشنی قرار دے کر کچھ باہر سے لے اؤں- تو بتاؤ کیا کھاؤ گی وہ اداس مسکراہٹ لبوں پر سجا کر بولا تو اس کے قلبی کیفیت کا اندازہ کر کے سہانا نی اس کے بستر پر رکھے مضبوط ہاتھ پر اپنا نازک حنائی ہاتھ رکھ دیا پھر حلاوت سے بولی پہلا دن ہے تو کیا ہوا گھر تو بہرحال میرا ہے ہی ہے نا اپ بتائیں کیا کھائیں گے میں بنا کر لے اتی ہوں- فرج میں انڈے رکھے ہیں میں بریڈ لے اتا ہوں وہی کھا لیں گے- عباد نے اس کے ہاتھ کے نیچے سے اپنا ہاتھ نکالا اور اٹھ کھڑا ہوا پھر اپنے کرتے کی جیب تھپتھپا کر گویا کسی شے کی موجودگی کو محسوس کرنا چاہا پھر قدر پریشانی سے اپنے متلاشی نظر ادھر ادھر دوڑائی اور سہانا جو اسی کی جانب متوجہ تھی بے اختیار پوچھ بیٹھی کیا ڈھونڈ رہے ہیں- سگریٹ کا پیکٹ رات تو یہیں رکھا تھا اب نہ جانے کدھر گیا- وہ پیکٹ کی تلاش میں اب سنگار میز پر دھری اشیاء پر ہاتھ مار رہا تھا- پھینک دیا تھا وہ میں نے ڈسٹ بن میں- بستر پر بیٹھی سہانا کو یہ جواب سن کر غصہ بہت آیا تاہم اواز اس کی مدھم رہی- یہ اور بات کہ اس کی وہ مدھم اواز بھی عباد کو کافی ہو گئی اس لیے وہ بڑی تیزی سے اس کی جانب گھوما، پھینک دیا مگر کیوں پھینک دیا یار وہ جھنجھلا کر گویا ہوا- تو سہانہ کھٹ سے بولی کیونکہ کل رات ہی تو اپ نے مجھ سے یہ وعدہ کیا تھا کہ اپ ائندہ سگریٹ نہیں پئیں گے- ہاں عباد نے کھسیا کر اسے یقین دلانے والے انداز میں تیزی سے اثبات میں سر ہلایا- جب وعدہ کر لیا ہے تو نہیں پیوں گا ہاں تو بس مت پیے- اب جلدی سے جا کر بریڈ لے ائیں اتنی دیر میں، میں انڈے وغیرہ بنا لیتی ہوں- ٹھیک ہے وہ بڑی معصومیت سے کہتی ہوئی بستر سے اٹھ کھڑی ہوئی- ہاں ہاں چلو ٹھیک ہے عباد بھی مزید اس بحث میں پڑے بغیر موڑ کر عجلت میں کمرہ عبور کر گیا- سہانا کے لبوں پر ایک فاتحانہ مسکراہٹ چمکی تھی- اپنا ہاتھ اگے کیجئے گا ذرا، سہانا لاؤنج کے صوفے پر اطمینان سے بیٹھی ٹی وی دیکھ رہی تھی کہ تب ہی باہر سے آ کرعباد بڑے مزے سے اس کے برابر میں آ بیٹھا- اور یہ عباد کہ وجود سے اٹھتی مخصوص بو ہی تھی جسے محسوس کر کے پہلے تو سہانا بری طرح چونکی پھر اگلے ہی لمحے یہ فرمائش کر بیٹھی- یہ لو، عباد نے مسکرا کر زوجہ محترمہ کی فرمائش پوری کرتے ہوئے جھٹ سے اپنا دایاں ہاتھ پہلو سے اٹھا کر اس کے سامنے کر دیا- کیوں یار کیا ہاتھ دیکھنے کا ارادہ ہے- دیکھنے کا نہیں سونگنے کا -سہانا پوری طرح چوکس بیٹھی تھی، اپنے سامنے پھیلا عباد کا ہاتھ جھپٹ کر اپنی ناک سے لگاتے ہوئے سخت لہجے میں کہا- تو عباد کا جی چاہا اپنی حماقت پر اپنا سر پیٹ ڈالے- تم سگریٹ پی کر ائے ہو نا عباد کا ہاتھ سونگھنے کے بعد اپنے بدترین اندازے کے درست ثابت ہو جانے پر یہ سہانا کا عین فطری ردعمل تھا- ہاں سہانا کے بے یقین وصدماتی تاثرات دیکھ کر عباد کو شرمندگی تو ہوئی مگر اب جب بھانڈا پھوٹ چکا تو جھوٹ بولنے کا فائدہ ہی کیا تھا- یعنی تم اتنے دن میرے سامنے سگریٹ نہ پینے کا ڈھونگ کرتے رہے- وہ صدمے سے باہر آ کر تاسف سے بولی، کوئی ڈھونگ نہیں، وہ چڑ گیا- میں سگریٹ واقعی بہت کم کر چکا ہوں- کم یا زیادہ مگر پی تو بہرحال رہے ہو نا- میرا احساس تو رکھو ایک طرف، تمہیں اپنے وعدے کا خیال بھی نہیں ہے عباد- تاسف، طیش یا ناراضی اتنی شدید تھی کہ سہانا سارا اپ جناب فراموش کر چکی تھی اس لمحے، کیا مصیبت ہے یار جب اس سے کوئی جواب نہ بن پڑا تو وہ بیشتر مردوں کی فطرت کے عین مطابق ہتھے سے اکھڑ گیا- جب دیکھو تب تم یہی موضوع نکال کر مجھ سے لڑنا شروع کر دیتی ہو- ہاں پیتا ہوں سگریٹ کوئی نشہ تو نہیں کرتا نا، جو تمہیں اتنی فکر ہو رہی ہے- بعض علماء اسے باقاعدہ نشے کی کیٹگری میں شامل کر چکے ہیں- عباد کے اونچے اور کھردرے لہجے نے اس کا دل تو بہت دکھایا مگر وہ پھر بھی خود کو کہنے سے باز نہ رکھ سکی- ڈاکٹرز کے مطابق یہ سلو پوائزن ہے اسے پینا خود کشی کرنے کے مترادف ہے- جب کہا ہے اسے مکمل چھوڑ دوں گا تو چھوڑ دوں گا نہ یار وہ بھنا کر اپنی جگہ سے اٹھ کھڑا ہوا- تم اسی ایک بات کے پیچھے کیوں پڑ جاتی ہو- کیونکہ مجھے تکلیف ہوتی ہے یہ دیکھ کر کہ تم نے مجھ سے جو چاہا منوا لیا مگر میری صرف ایک یہ بات نہ مان سکے بولتے بولتے اس کی اواز بھرا گئی تو عباد جو تب طیش میں اکھڑا کھڑا تھا سخت بے بسی محسوس کرتا ہوا اس کے برابر میں واپس بیٹھ گیا- ایسا مت سوچو سہانا، عباد نے اس کی دل جوئی کی خاطر اس کا ہاتھ تھام کر نسبتا نرم لہجے میں کہا- میں بھی تمہاری بات کا مان رکھتا ہوں مگر اس ایک معاملے میں تم یہ سمجھ لو کہ میں کسی حد تک بے بس ہوں یہ لت، سہانا جو اسانی سے پیچھا نہیں چھوڑتی- اگر انصاف کی نظر سے دیکھا جائے تو عباد کا موقف اپنی جگہ درست تھا مگر سہانا کو اب ان وضاحتوں سے کوئی سروکار نہ تھا کہ اس وقت اپنے بے وقوف بن جانے کے احساس نے غصے کا روپ دھار کر کہ اس کے دماغ کو پوری طرح اپنی شکنجے میں لے لیا تھا، اور اب وہ اس نہج پر سوچ رہی تھی کہ ایسی کیا صورت ہے جو وہ عباد کو اذیت کا مزہ چکھا سکے- جو وہ خود اس ڈھائی انچ کے قاتل کو لبوں سے لگا دیکھ کر محسوس کیا کرتی ہے- چلو نا یار اب اپنا موڈ ٹھیک کر لو چلو ڈنر پر چلتے ہیں اچھا یہ بتاؤ حسین اباد کا پان کھاؤ گی- حسین اباد کا پان، سہانا جو عباد کے مستقل منانے کے باوجود گم سم بیٹھی تھی- عباد کی اس افر پر چونک کر اس کی جانب کھوئی کھوئی سی نظروں سے دیکھا- ہاں یاد کرو تم اپنے بھائی سے کتنے شوق سے وہاں کا پان منگوایا کرتی تھی، یہ بات ظاہر ہے کہ سہانا ہی نے عباد کو بتا رکھی تھی اور عباد نے بھی فورا سے بیشتر اسے جتا دیا تھا کہ اسے پان چباتی لڑکیاں سخت زہر لگا کرتی ہیں- بس تب ہی سے سہانا نے اپنے اس بے ضرر سے شوق سے منہ موڑ لیا تھا مگر ابھی چونکہ عباد ہر قیمت پر سہانا کو منا لینا چاہتا تھا اسی لیے یہ افر کر گیا- پان، ہاں کھاؤں گی سہانا گمبھیر لہجے میں ایک دم بولی اب میں پان ہی کھاؤں گی- بس تو پھر ٹھیک ہے عباد بیچارہ سہانا کے جملے کی معنی خیزی پر غور کیے بنا خاموشی سے چہک کر بولا، فٹا فٹ تیار ہو جاؤ پھر نکلتے ہیں- یہ کیا کھا رہی ہو عباد نے بستر پر بیٹھی سہانا کو کوئی پڑیا کھولتے دیکھا تو تعجب سے استفسار کر بیٹھا- خود وہ دفتر سے لوٹنے کے بعد ابھی ابھی تازہ دم ہو کر غسل خانے سے باہر نکلا تھا- اسے پان کہتے ہیں وہ بڑے مزے سے بولی اور سفید کاغذ میں سلیقے سے باندھے گئے پان کو کھول کر باقاعدہ عباد کو دکھاتے ہوئے پورا منہ کھول کر پان اندر ڈال لیا اور چٹخارے لے لے کر چبانے لگی- تولیے سے سر رگڑتے عباد نے برا سا منہ بنا کر خاصی ناگواری سے اسے دیکھا- کھانا تھا تو صبح ہی کھا لیا ہوتا تم جانتی ہو نہ کہ مجھے پان کس قدر برا لگتا ہے- وہ ناپسندیدگی سے بولا- پان برا لگتا ہے تو اس روز مجھے کیسے کھلا دیا، وہ پان چباتے ہوئے بولی- وہ تو بس تمہیں منانے کی خاطر دلوا دیا تھا مگر اب اس کا یہ مطلب بھی نہیں کہ اب تم ہر وقت کسی بھینس کی طرح سبز پتوں کی جگالی کرتی رہو- وہ بستر پر گیلا تولیا پھینک کر متنبہ کرنے والے لہجے میں بولا- پان تو میں اب کھایا کروں گی عباد وہ کتھے سے سرخ پڑتے اپنے غلابی گداز لب دل جلانے والے انداز سے پھیلا کر اس کی تنبیہ کی پرواہ کیے بغیر بولی- تو وہ ٹھٹک کر اسے دیکھتے ہوئے بولا، پان کھایا کرو گی مگر کیوں کھایا کرو گی یار- کیونکہ مجھے اس کی سوندھی سوندھی مہک اور میٹھا میٹھا ذائقہ بہت اچھا لگتا ہے- عباد کو یہ بات چڑانے کی خاطر ہی صحیح مگر اس نے درست کہی تھی- ذائقہ اچھا لگتا ہے تو زہر کھانا شروع کر دو گی حسب توقع وہ چڑ گیا، اپ زہر پی سکتے ہیں تو کیا میں زہر کھا نہیں سکتی- وہ دو بدو بولی تو عباد کی سمجھ میں جیسے ساری بات آ گئی- اس وقت تو مصلحتا خاموش ہو گیا مگر دو چار روز بعد جب سہانا کے دانت میں درد اٹھا تو وہ تلملا اٹھا، اتنے حسین موتیوں جیسے دانت ہیں تمہارے خواہ مخواہ میری ضد میں آ کر انہیں برباد کر لو گی- پان کھانے سے کچھ نہیں ہوا میرے اس دانت میں تو اکثر درد رہتا ہے- وہ درد کش دوائی پانی سے نگلتی ہوئی عباد کی بات کو مکمل رد کرتے ہوئے بولی- مت مانو میری بات عباد غصے سے بولا جب کتھے چونے سے دانت سڑ جائیں گے تمہارے تمہیں تب پتہ چلے گا- میں دانت اچھی طرح صاف کرتی ہوں ایسا کچھ بھی نہیں ہوگا- وہ پر یقین تھی اور پھر یہ بھی تھا نہ کہ وہ کوئی پان کھانے کی عادی تو تھی نہیں یہ تو بس عباد کے سامنے اسے چڑانے کی خاطر وہ ذرا سی دل لگی کر رہی تھی- ہاں بس عباد کے سامنے اسے چڑانے کی خاطر پر اس روز ایک عجیب ہی واقعہ رونما ہوا، ہوا کچھ یوں کہ اس دوپہر جب وہ کھانے سے فارغ ہوئی تو اس کے اندر سے طلب جاگی حالانکہ اس وقت تو سامنے اب عباد بھی نہیں تھا اور پھر یہ بھی تھا کہ اسے پان کھانے کی کوئی عادت تو نہیں تھی پھر بھی، ہاں پھر بھی وہ اپنے اندر کی طلب پر لبیک کہتی ہوئی تیزی سے لاؤنج میں رکھے سرمئی فرج کی جانب بڑھتی چلی گئی- جہاں اس نے گزشتہ رات ہی اپنے بھائی جان سے نصف درجن پان منگوا کر بڑے اہتمام سے رکھے تھے- وہ فریج کے سامنے کھڑے ہو کر یک لہذا کسی سوچ میں ڈوبی مجھے پان کھانے کی کوئی عادت تو نہیں میں تو بس یوں ہی شغل میں ویسے ہی، اس کے لبوں پر کھسیاہٹ امیز مسکراہٹ آ ٹھہری اور اس نے دوسرے ہی لمحے تمام سوچوں سے دامن چھڑانے کی خاطر سر جھٹکا اور فرج کھول لیا- اردو ناول شعاع شعاع ڈائجسٹ شعاع ڈائجسٹ کہانیاں
Inqalaab | UrduZone,"معصومہ کی نگاہیں گھڑی کی سوئیوں پر ٹکی ہوئی تھیں- جیسے ہی 11 بجے- اس نے منتظر نگاہوں سے صحن سے ملحق بالائی منزل سے آتی ہوئی سیڑھیوں پر نگاہ ڈالی – زینا عبور کرتی حرا ایک ادا سے نیچے آ رہی تھی- ہشاش بشاش چہرہ پرسکون مسکان سجائے وہ نیچے آئی- کیسی ہیں بھابھی جاگ گئی آپ؟ معصومہ کو اس کا یہ سوال ایک انکھ نہ بھایا تھا کیونکہ وہ تو صبح اذانوں کے وقت سے جاگی، گھر گھرستی کے کاموں میں الجھی ہوئی تھی- جبکہ حرا کی صبح اب ہوئی تھی اور پوری نیند لینے بعد وہ بہت خوبصورت دکھائی دے رہی تھی-معصومہ اتنی تھکی ہوئی تھی کہ اس کا لب کھولنے کو بھی دل نہ چاہا اس لیے ہلکی سی آواز سے بولا ہاں میں تو کب کی جاگ گئی – حرا نے فریج کھولا – آٹا نکالا پیڑا بنایا – اور حیدر کے لیے ناشتہ تیار کیا – حیدر اتنی دیر میں نیچے آیا، اس کی گود میں عیشا تھی – ان کی اکلوتی اولاد- ایک سالہ عیشا مطمئن سی باپ کی گود میں تھی – تبھی حرا نے بے نیازی سے ناشتہ ٹیبل پر دھرا اور عیشا کو معصومہ کو پکڑاتے ہوئے بولی بھابھی عیشا کو پکڑ لیں ذرا ہم دونوں ناشتہ کر لیں – معصومہ حیرت سے اسے بس دیکھتی رہ گئی – کہنا چاہتی تھی کہ شدید تھکاوٹ کے بعد وہ بچوں کو سکول لینے جانے سے پہلے لیٹنا چاہتی ہے اور تازہ دم ہونا چاہتی ہے- مگر ہمیشہ کی طرح اس کے خیالات دل میں رہ گئے- اور عیشا کو تھامتی ہوئی وہ کمرے میں آ گئی – عیشا کو کھلونے پکڑائے اورعیشا کھلونوں میں مگن ہو گئی ساتھ ہی بی بی کاٹ میں زینب سو رہی تھی- زینب پر نظر پڑتے ہی معصومہ کی انکھوں میں ممتا بھر آئی -معصومہ تین بچوں کی ماں تھی موسی سونیا اور چھوٹی زینب جو ابھی چند ماہ کی تھی – موسی اور سونیا دونوں سکول جاتے تھے- اس لیے معصومہ کو صبح سویرے ان کو سکول روانہ کرنے کی غرض سے جاگنا پڑتا تھا – معصومہ اور اسد دونوں میاں بیوی اس پانچ مرلے کے مکان میں تنہا رہتے تھے مگر ایک ماہ قبل اس چھوٹے کے بھائی حیدر کو بھی کراچی میں نوکری مل گئی تھی- اس لیے اب حیدر کو بھی یہاں مستقل رہائش کے لیے آنا تھا – یوں بھی اوپر کی منزل خالی تھی، اس لیے اسد نے مناسب سمجھا کہ اوپر کا پورشن بھائی کو رہنے کے لیے دے دیا جائے – وہاں ایک کمرہ اور اٹیچ باتھ اور کچن تھا مگر اس میں سامان نہ تھا- اس لیے اسد اور حیدر کی بیوی یعنی معصومہ اور حرا دونوں اکٹھے ہی نیچے والے پورشن میں موجود باورچی خانے کو کھانا پکانے کے لیے استعمال کر لیتی تھی- معصومہ کی اسد اور تین بچوں کے ساتھ پہلے ہی بہت ذمہ داری تھی- اس کا خیال تھا کہ حرا کے آنے سے کچھ سکون میسر ہوگا ،مگر حرا کے آنے سے نہ صرف ذہنی سکون جاتا رہا بلکہ جسمانی سکون بھی غارت ہو گیا – کام کے بعد جو تھوڑا وقت بچتا تھا کہ وہ اپنی کمر سیدھی کر لے- اب وہ حرا اور اس کی بیٹی عیشا کی خدمت گزاری میں گزر رہا تھا – معصومہ کا دل اس وقت خوب کرتا تھا جب ہفتے بھر کے گندے برتنوں کا ڈھیر معصومہ کو خود حرا کے کمرے سے جا کر لانا پڑتا تھا- پلیٹ میں بغیر ڈھکے چاول نہ جانے کب سے پڑے تھے روٹیوں کے ٹکڑے دوسری پلیٹ میں منہ چڑھا رہے تھے- کئی کپ جو چائے پینے کے بعد گندے پڑے تھے، معصومہ سارا دن برتن دھوتی رہتی اوپر سے نیچے کے چکر لگاتی- لیکن اسے بہت کوفت ہوتی جبکہ حرا اس معاملے میں بالکل لاپروا تھی- اسے اپنی اس بے حسی کی انتہا پر کوئی افسوس تک نہ تھا – سب سے زیادہ بری بات یہ تھی کہ حیدر بھی انکھ بند کیے بیوی کا غلام تھا- جبکہ اسد ہر معاملے میں معصومہ کو ڈانٹ دیا کرتا تھا -چاہے اس میں معصومہ کا قصور ہو یا نہ ہو- اسد کو معصومہ کی تذلیل کر کے دلی خوشی محسوس ہوتی تھی- جبکہ حیدر حرا کے سامنے بول نہ سکتا تھا – جیسا وہ کہتی ویسا ہی کرتا تھا – یوں لگتا تھا جیسے بےدام غلام ہو شوہر نہیں – روزانہ حرا کو نیچے آ کر صاف کچن ملتا تھا – برتن جو اس کے رات کے گندے پڑے ہوتے تھے، وہ معصومہ صاف کر چکی ہوتی تھی- ہر چیز ٹھکانے پر رکھی ہوتی تھی- تو پھر بھلا دو پراٹھے بنانے میں کیا دیر لگتی؟ ناشتہ کرا کے میاں کو رخصت کرتی اور دوبارہ اپنی بیٹی کو لے کر اوپر کے پورشن میں گم ہو جاتی – اس کی امد دوبارہ تب ہوتی جب دوپہر کا کھانا بن چکا ہوتا- اور معصومہ روٹیاں پکا رہی ہوتی تھی – وہ اس وقت حرا کچھ ایسا کرتی کہ بچی رونے لگ جاتی-پھر حرا آرام سے پکارتی, روٹی تو آپ بنا رہی ہیں – میرے لیے بھی بنا دیں- اب بھلا اس میں انکار کی تو کوئی گنجائش باقی نہیں رہتی- حرا آرام سے گرم روٹی لیتی اور عشاء کو سامنے بٹھا کر کھانے لگتی- کھاتے ہی وہ دودھ پتی کی فرمائش کر دیتی- معصومہ کو خود بھی چائے کی طلب محسوس ہو رہی ہوتی تھی- اسی لیے دودھ برتن میں ڈال کر چولہے پر چڑھا دیتی- معصومہ کی سوچ میں شفافیت تھی- وہ سوچتی تھی کہ اپنے بچوں کے لیے پکا رہی ہوں تو دو روٹی اور چائے بنا دینے سے حرا اور حیدر کی کوئی فرق نہیں پڑتا – کھانے کے برتن عیشا کے دلیے کے برتن وہ بے نیازی سے یوں ہی چھوڑ جایا کرتی تھی- جس پر افسوس معصومہ کو بہت ہوتا تھا کہ حرا اتنی لاپرواہ کیوں ہے اور اسے احساس کیوں نہیں ہوتا – معصومہ نے اپنے بچوں کا جو سکول سے ابھی ابھی ائے تھے یونیفارم تبدیل کرایا منہ ہاتھ دھلایا اور کھانا لا کر کھلانے لگی- بچے تھے ان کا تقاضا ہوتا تھا کہ وہ ارام سے بیٹھ کر کارٹون دیکھتے جائیں اور ماں ان کو نوالے بنا کر منہ میں ڈالتی رہے – معصومہ بھی مان جاتی تھی اتنے میں زینب چیخ مار کر جاگ جاتی تھی- معصومہ کا کھانا وہیں رہ جاتا اور وہ زینب کے کانوں میں مصروف ہو جاتی تھی- وہاں سے فراغت ملتی تو بچوں کو ہوم ورک اور پھر ٹیسٹ ملے ہوتے جن کی تیاری کرانے میں خاصہ وقت گزر جاتا – اس تمام وقت میں حرا اپنے کمرے میں روپوش رہتی- جب مرد حضرات کے آنے کا وقت ہوتا تو بن سنور کر نیچے اتر اتی- بھابھی پنک لپ ا سٹک دیں میرون پینسل دے دیں- حرا کا انداز دو ٹوک ہوتا تھا- معصومہ صرف ٹھنڈی آہ بھرتی اور کہتی کہ وہاں پڑی ہے ٹیبل پر جا کر لے لو- معصومہ جانتی تھی کہ یہ پوچھنا محض دکھاوا ہے- اور اس کو سارے راستے معلوم ہیں- اور جب کہ معصومہ اتنی معصوم اور سادے سے حلیے میں پھر رہی ہوتی یہاں تک کہ اسد آ جاتا – حرا کا چھمک چھلو والا گٹ اپ اسد کی نگاہوں کی زد میں ضرور اتا – اور اسے ایسا لگتا کہ جیسے معصومہ کو اس کے آنے کی خوشی ہی نہیں ہوتی- زندگی کی گاڑی شاید یوں ہی چلتی رہتی لیکن باجی خالدہ ان کے گھر گئیں – باجی خالدہ ان دونوں کی اکلوتی نند تھی- جو لاہور میں رہتی تھی اب چند دنوں کے لیے بھابھیوں سے ملنے آ گئی – باجی خالدہ نے ایک دن معصومہ کی سرگرمیاں ملاحظہ کی- اور حرا کی بے نیازی بھی دیکھی اور سوچنے میں مصروف ہو گئی کہ آخر یہ کیسے چلے گا – باجی خالدہ کو معصومہ کا گدھوں کی طرح کام کرنا اچھا نہ لگا – ان کا دل مغموم ہو گیا – باجی خالدہ کو اپنا ماضی یاد آگیا- باجی خالدہ نے اپنے سسرال والوں کی جی جان سے خدمت کی لیکن اس کا انہیں کبھی صلہ نا ملا ، بلکہ ہمیشہ یہ تصور کیا جاتا کہ یہ ان کا فرض ہے- لیکن انہوں نے یہ فیصلہ کر لیا کہ وہ حرا کی یہ چالاکیاں چلنے نہ دیں گی اور یوں معصومہ پر اتنا کاموں کا بوجھ، انہیں اپنے پچھلے وقت کی یاد دلاتے ہوئے مزید مغموم  کر گیا- حرا نے یوں کیا کہ جیسے ہی باجی خالدہ کی آمد کا پتہ چلا اس نے ایسا اپنی بیماری کا رونا ڈالا کہ تمام کام خود بخود معصومہ کی ذمہ داری بن گئے- ویسے تو حرا نے لا تعلقی کی زندگی بسر کرنی ہی تھی مگر اس وقت تو انتہا ہو گئی کہ جب اس نے معصومہ کے سامنے اپنے اور بچی کے گندے کپڑوں کا ڈھیر لگا دیا کہ بھابھی اپ یہ کپڑے دھو دیں- میری تو حالت خراب ہے کمزوری اور نقاہت سے چکر آ رہے ہیں- خالدہ باجی چپ رہیں، وہ اس تماشے کو انتہا تک دیکھنا چاہتی تھی – معصومہ جو تھکن سے چور تھی – اور ابھی کچن کے کاموں سے فارغ ہوئی تھی- اب اطمینان سے آرام کرنے کا سوچ رہی تھی – بالکل ہونق چہرہ لیے دیورانی کو دیکھنے لگی – چاہتی تو صاف صاف بات کرتی میں تھکی ہوئی ہوں، مگر تھکن کا لفظ ہمیشہ کی طرح اس کے لفظ سے ادا نہ ہوا – اور وہ اپنے وجود کو گھسیٹتے ہوئے گٹھری کھولنے لگی – اور کپڑے نکالنے لگی- بچی کے کپڑے الگ کیے بڑوں کے کپڑے الگ- اور واشنگ مشین لگا کر کپڑے دھونے لگی- دو گھنٹے تک وہ مصروف رہی- پھر فارغ ہوئی تو اس کا حلیہ خراب ہو رہا تھا – سارے کپڑے بھیگ چکے تھے- اور زینب دودھ مانگ رہی تھی – خالدہ آپا نے یہ ساری کاروائی ملاحظہ کی پھر حرا جو پانی میں ہاتھ نہیں ڈال رہی تھی کہ اس کو ٹھنڈ لگ گئی ہے- اس وقت ٹہلتی ہوئی آئی- زینب کو معصومہ تھپکا تھپکا کر چپ کروانے میں لگی تھی – جب حرا نے اپنی بچی کو بھی معصومہ کو تھما دیا- بھابھی میں ذرا نہانے جا رہی ہوں – حیدر انے والے ہوں گے مجھے اس طرح دیکھیں گے تو انہیں اچھا نہیں لگے گا – اس سے پہلے کہ معصومہ کوئی جواب دیتی – وہ نہانے کے لیے باتھ روم میں گھس گئی – اب دو بچے منہ پھاڑ کر رو رہے تھے – اور معصومہ کا دل کر رہا تھا کہ وہ خود بھی بین کرے- خالدہ باجی نے سارا منظر دیکھا – پھر انہوں نے عیشا کو تھاما اور معصومہ کے کندھے پر ہاتھ رکھتے ہوئے بولی- کب تک خود کو یوں تکلیف دیتی رہو گی- دنیا بہت ظالم ہے- اگر ابھی تم نے اس کا کوئی حل نہ نکالا- تو پھر تم ساری زندگی اآرام سے بیٹھ نہ سکو گی- آنسو خالدہ آپا کی ہمدردی سن کر معصومہ کے گالوں پر بہنے لگے- آپ بتائیں میں کیا کروں، اگر میرے مطابق چلو گی تو یقین مانو تمہاری تمام مشکلات حل ہو جائیں گی – پھر اگلا دن شروع ہوا جیسے تمام دن ہوا کرتے تھے – مگر اس دن ایسا کچھ نیا ہونا تھا جو باقی دنوں سے منفرد تھا- اگرچہ اج بھی معصومہ گھڑی کی سوئیوں پر نگاہ ٹکائے بیٹھی تھی- جیسے ہی گھڑی نے 11 بجے کا ہندسہ عبور کیا – حرا مسکراتی ہوئی زینا اتر کر ائی تھی- اس نے ایک مسکراہٹ معصومہ کی جانب بھی اچھالی تھی- ٹی وی کے سامنے بیٹھی ٹاک شو دیکھتی معصومہ نے بھی جوابا مسکراہٹ پیش کر دی- خالدہ باجی فاصلے پر صوفے پر بیٹھی تھیں – اور رسالہ پڑھ رہی تھی- حرا نے کچن میں قدم رکھا ،پہلا جھٹکا اسے اس وقت لگا جب کچن میں برتنوں کا انبار تھا- اس نے مشکل سے کپ تلاش کیا اور اسے دھویا – کچن گندا ہو تو کام کرنا کتنا مشکل ہو جاتا ہے – پھر فرج کھول کر آٹا لینے کے لیے نگاہ دوڑائی- مگر آٹا نہیں تھا سو بے ساختہ پلٹی، بھابھی آٹا نہیں ہے کیا؟ لہجے میں بے یقینی پھیلی تھی- معصومہ نے اس کی حیرت سے کافی لطف اٹھایا – بالکل ہے بہت آٹا ہے، کنستر میں سے نکال کر گوند لو- حرا کو جواب دیتی معصومہ اس معصومہ سے مختلف تھی، جو روز الو بن جاتی تھی- حرا برا سا منہ بنا کر اوپر چلی گئی – تھوڑی دیر بعد حیدر نیچے ایا – بھابھی حرا کی طبیعت خراب ہے کمزوری ہے اس سے ناشتہ نہیں بن سکتا- اس لیے اپ پلیز دو پراٹھے اور املیٹ بنا دیں- معصومہ سے پہلے خالدہ اپا نے جواب دیا ،ایسی کون سی کمزوری ہو گئی ہے کہ شام کو نہاتی ہے- اس وقت تو اسے کوئی کمزوری نہیں ہوتی- ایسا کرو معصومہ کہ تم مجھے وہ فیروزی سوٹ لا کر دو جس کے بٹن ٹانکنے ہیں، خالدہ باجی نے ایسی بات کی کہ حیدر لاجواب ہو گیا- اور قصہ ہی ختم ہو گیا- حیدر کو ناکام واپس لوٹنا پڑا – حیدر تیار ہو کر بھوکا ہی دفتر چلا گیا اور شرٹ بھی پریس نہ کروائی – کیونکہ ملازم معصومہ تو مصروف تھی- دوپہر کو جب حرا کے پیٹ میں چوہے دوڑے تو اسے نیچے انے کا خیال ایا – اس کا اترا ہوا چہرہ اس بات کی دلیل تھا کہ اسے بھوک لگ رہی ہے کچن میں پتیلے سے ڈھکنا اٹھایا تو حیران رہ گئی کہ صاف ستھری پتیلی منہ چڑھا رہی تھی اور سالن کا ایک ذرہ تک اس میں نہ تھا – اج اپ نے کھانا نہیں بنایا؟ جس پر معصومہ نے جواب دیا نہیں میری طبیعت ٹھیک نہیں تھی- کیا صرف تمہاری طبیعت خراب ہو سکتی ہے ؟ حرا کوئی سخت جواب دینے والی تھی مگر نند پر نظر پڑی تو خالدہ اپا نے سخت نظروں سے دیکھا- تو وہ واپس زینہ چڑھ گئی- معصومہ اور خالدہ اپا ایک دوسرے کو دیکھ کر مسکرائے پھر بچے سکول سے ائے تو معصومہ نے ان کے لیے جو چکن سینڈوچ بنا کر ہاٹ پاٹ میں رکھے تھے وہ نکالے اور انہیں کھلا دیا – جاؤ بچوں اج انجوائے کرو کیونکہ پھوپھو کا مشورہ تھا کہ بچوں کو اج فل ڈے فن کرانا ہے اتنا سارا دن کام کر کے معصومہ کو بھی اخر آرام مل ہی گیا تھا- پھر شام کو حرا نیا سوٹ پہن کر نمودار ہوئی معصومہ سامنے لیٹی ہوئی تھی- یقینا حرا نے آج بچے سے دوپہر کو نان کباب منگوا کر گزارا کیا تھا اسی لیے اسے یقین تھا کہ اسد کے انے پر تو بھابھی نے کھانا تیار کیا ہوگا- مگر بھابھی کو یوں لیٹا دیکھ کر حرا حیران رہ گئی- جاؤ کھانا بناؤ کچن میں خالدہ باجی کی بات پر وہ مجبورا کچن میں ائی تھی- کھانا بنانا تو اسے اتا ہی نہ تھا سوچا قورمہ بنا لیتی ہوں قورمہ بنانے میں اس کی حالت خراب ہو گئی- انکھیں پانی سے بھر گئیں- ہلدی اس کے چہرے پر لگی تھی خدا خدا اس نے سالن تیار کیا تو سامنے کھڑی معصومہ پر نگاہ پڑی- بے حد نفیس کام والا سوٹ پہن کر وہ بے حد حسین لگ رہی تھی- بچے بھی خوش تھے- خالدہ اپا بھی بالکل تیار تھی – جب اسد آیا مسکرا کر اس نے اپنی بیگم پر نگاہ ڈالی – جو کہ بہت خوبصورت لگ رہی تھی- ہر وقت گندے حلیے میں رہنے والی معصومہ آج اسے بہت حسین لگی، معصومہ کی اتنی پیاری صورت دیکھ کر اسد کا دل بے اختیار چاہا کہ چلو بھئی اج ہم کھانا کھانے باہر جا رہے ہیں- اچھا پھر ٹھیک ہے کھانا کھا لو تو آپ واپسی پر مجھے آمنہ کی طرف بھی چھوڑ دینا معصومہ کے دل میں خیال آیا کہ عرصہ ہوا بہن سے ملاقات نہیں ہوئی-خالدہ آپا کی آواز نے مکمل طور پر حرا کو حیرت میں ڈال دیا جب انہوں نے غصّیلے انداز میں کہا کہ حیدر آ گیا ہے اب اپنے میاں کے ساتھ جلا ہوا قورمہ کھا لینا ادھر عیشا کے رونے کی آواز نے اسے یہ احساس دلایا کہ ابھی اسے اسے بھی دیکھنا تھا- اسے واقعی سچ مچ چکر انے لگے اور کمزوری محسوس ہونے لگی – جب حیدر گھر میں داخل ہو رہا تھا تو اپنی بیوی کو اتنے گندے حلیے میں دیکھ کر حیران رہ گیا کیونکہ اسے تو ہمیشہ سے بنی سنوری حرا ہی نظر ائی تھی لیکن وہ کیا جانے کہ ہیرا کے بننے سنورنے کے پیچھے ساری محنت تو معصومہ کی لگتی تھی- اردو کہانیاں خواتین ڈائجسٹ"
Arman Ansuoon Mein Beh Gaye | UrduZone,"لکھ خالہ جبین بمع اہل و عیال اماں نے عینک درست کرتے ہوئے عمار کو کارڈ لکھوانے شروع کر دیے- لکھ دیا اماں اس نے لکھا ہوا کارڈ ایک سائیڈ پر رکھا اور دوسرا کارڈ اٹھایا- اماں تائی سروری کو تو جلدی کارڈ بھیج دینا حیدرآباد سے خانےوال کا سفر بھی لمبا ہے اور کچھ تیاری بھی تو کرنی ہوگی شادی کی- علینہ نے اماں کو یاد دہانی کروائی- دفع کر تائی سروری لے کر کیا ائے گی؟ شادی میں ہمیں ہی بھگتنا پڑے گا اسے- ساتھ میں دو چار پوتا پوتی کو لٹکا لائی تو کونڈا کرا دیں گے، ہاں اماں کہتی تو تم ٹھیک ہی ہو- پلنگ پر پڑی حکم چلائیں گی اور پان کا خرچہ الگ کروائیں گی- ارے بیٹا تم جلدی سے بنارسی تمباکو ڈلوا کر پان لاؤ میرا سر چکرا رہا ہے طبیعت بڑی بوجل ہو رہی ہے گلوری منہ میں رکھوں تو کچھ طبیعت ستھرے پورے 60 پان بنوا کر چلی تھی گھر سے ،ٹرین میں اپنا چاندی کا پاندان کھولا پورے ڈبے میں پان کی دلفریب مہک سب کے ناکوں سے ٹکرائی، اور مہکا گئی- کیا مرد کیا عورت سب نے للچائی نظروں سے ایسے دیکھا کہ میں نے پانچ منہ میں رکھا تو چبانا مشکل ہو گیا- میں نے بھی سارے پان ان ندیدوں میں ہی بانٹ دیے- نظر میں ائے پان کھا کر مجھے اپنی طبیعت تھوڑی خراب کرنی تھی -عمار نے ہو بہو تائی سروری کے پوپلے منہ کے ساتھ نقل اتاری تو سب کی ہنسی سے فضا گونج اٹھی- تمہاری تائی تو ویسے وہ بخیل ہستی ہے -جو کبھی کسی کو اپنا بخار نا دے- 60 پان تو اس نے اپنی زندگی میں بھی نہ کھائے ہوں گے- ایک پان کو چٹکی چٹکی کھاتے ہفتہ نکال دیتی ہے – اماں نے تائی سروری کے مزید گن گنوائے تو سب نے ان کی تائید میں اپنی موٹی گردنیں پورے زور سے ہلائیں -چل اب ماموں اشرف کو بھی کارڈ لکھ سگا نہیں ہے تو کیا ہوا سگوں سے بڑھ کر جاتا ہے – بہن سمجھ کر ہمیشہ ہر موقع پر کھڑا رہا ہے- تو اس موقع پر اسے کیسے بھول جاؤں؟ ماموں ذات کی محبت اماں کے دل میں امڈ آئی تھی- اماں رشتہ داروں کے کارڈ تو مکمل ہو گئے – اب ذرا محلے والوں کی طرف ا جاؤ، ہاں بھئی محلے والوں کا تو پہلا حق ہے ان کو میں کیسے چھوڑ سکتی ہوں- انگلیوں پر محلے داروں کو گننے لگی کہ کس کس کو بلانا ہے- ابھی تک کارڈ لکھنے کا سلسلہ ختم نہیں ہوا یہاں پیٹ میں چوہے دوڑ دوڑ کر بے دم ہو رہے ہیں ،خدا کے لیے کچھ اٹھ کر کھانے پینے کا ساز و سامان کر لو- کاشی اماں کے پاس دم سے گرا تو وہ سپرنگ والے صوفے کی وجہ سے اچھل پڑی اور گھورتے ہوئے کہنے لگی ایک دن پیٹ پوجا نہ کی تو کچھ نہیں ہوگا- اگر پھر بھی اتنی ہی بھوک ستا رہی ہے تو جا کر بیکری والے سے دو کریم رول پکڑ لاؤ اور دودھ کے ساتھ کھا لو- انہوں نے اپنے پاس سے اٹھا کر اسے باہر کی طرف دھکیلا اور پھر کارڈز کی طرف متوجہ ہو گئیں- اماں ذرا جلدی کر لو ایمان سے میرے تو کمر بھی تختہ ہو گئی، لیکن اب تو انگلیاں دکھنے لگی ہیں اتنی دیر تو میں نے کبھی امتحانی کمرے میں بیٹھ کر نہیں لکھا، جتنی دیر سے میں اس کمرے میں بیٹھا یہ کارڈز لکھ رہا ہوں ، اماں کو سارے کارڈز دے دیے اور خود لیٹ گیا – لو تم لکھتے لکھتے تھک گئے اور میں دیکھ رہی ہوں کہ میں تو بیٹھے بیٹھے اکڑ سی گئی ہوں علینہ پر بھی جھنجھلاہٹ سوار تھی کیونکہ اس کے پسندیدہ ڈرامے کا ٹائم ہو چکا تھا مگر اماں کا حکم تھا کہ یہاں سے کوئی نہ ہلے گا- جب تک کارڈ مکمل نہ لکھ لیے جائیں -کیا پتہ دماغ میں کوئی ضروری نام لکھنے سے رہ جائے -تو ان میں سے کوئی یا تو کروا دے گا -اے زیادہ چلانے کی ضرورت نہیں ڈرامے کی اگ لگ رہی ہے -تو جا دفعہ ہو جا- جا کے دیکھ اپنی اس پر کٹی سفید پاؤڈر میں لتھڑی ہوئی چپٹی کبوتریوں کو – یہ عمار ہے نا میرا بچہ -دماغ کا تیز اس سے پوچھ لوں گی کوئی نام ذہن سے نکل بھی گیا تو- اماں نے اپنی تعریف سنی تو مزید پھیل کر بیٹھ گیا -اور ادھرعلینہ کمرے سے دوڑ لگا گئی -اماں پھر سے عمار کو نام لکھوانے لگی، اکرام کا باڑیے کا نام فیملی کے ساتھ لکھ دے، ہے تو بیچارہ کباڑیا پر دل کا سخی ہے ،جتنا اس کے گھر والے کھا کے جائیں گے اس سے چار گنا زیادہ دے کر جائیں گے – اماں جلدی جلدی بولو اب تو پینسل بھی جواب دینے لگی ہے، پھیکا پھیکا سے لکھ رہی ہے- ہاں بس اب اپنی گلی میں یہ جو لمبا سا لڑکا رہتا ہے- ارے وہی جو دفتر میں کام کرتا ہے، لمبی سی کار جس کے پاس، امی نے نام یاد نہ انے پر عمار کی طرف دیکھا -نور عالم! عمار نے اماں کا جواب انہیں فورا بتا دیا- ہاں وہی نور عالم انہوں نے محبت سے عمار کےلموترے سر پر اپنا سیاہی مائل ہاتھ پھیرا- اماں ان سے تو ہماری سلام دعا نہیں ہے ،ان کو رہنے دو، ویسے بھی وہ اچھے خاصے پڑھے لکھے ہیں- ہمارے گھر میں آ کر عجیب لگیں گے – اور ہمیں دیکھ کر نہ جانے کیا سوچیں ،عمار نے نام لکھنے سے صاف انکار کر دیا – ارے میں کہہ رہی ہوں لکھ اس کی بیوی سے میری سلام دعا ہے -ایک دو مرتبہ گلی سے گزرتے ہوئے اس نے مجھے سلام بھی کیا ہے – اور اپنے گھر انے کی دعوت بھی دی ہے – اتنا بڑا گھر ہے اس کا تو دل بھی بڑا ہوگا نا ، وہ اس کے ٹائلوں والے گھر سے کچھ زیادہ ہی متاثر لگ رہی تھی- لو بھئی اماں میرا کام تو ختم ایمان سے اب تو نیند بھی انکھوں میں بھر گئی ہے- اس نےبڑی سی جمائی لی ،مگر اگلے ہی پل اماں نے صوفہ چھوڑا اور اپنے بھاری بھرکم وجود کو سنبھالتی باہر تخت کی طرف بھاگی ،جہاں منور حسین سر جھکائے شکست خوردہ سے بیٹھے تھے- کیا ہوا منور حسین ٹھیک تو ہو؟ مگر ادھر خاموشی تھی ارے کچھ تو بتاؤ – یوں منہ لٹکا کر بیٹھے ہو، اماں بھی وہیں تخت پر بیٹھ گئی ، علینہ بھی ادھورا ڈرامہ چھوڑ کر منور حسین کے قدموں میں ا کر بیٹھ گئی – اور منور حسین علینہ کے سر پر ہاتھ رکھ کر بولے، مجھے معاف کر دینا میری بیٹی، تجھے اب چند جوڑوں اور معمولی جہیز سے اس گھر سے جانا ہوگا – کیا بکے جا رہے ہو؟ مجھے سیدھی بات بتاؤ اماں نے ان کے ناتواں کندھوں پر ہاتھ مارا تو ان کی ہڈیوں کے چٹخنے کی اواز واضح سنائی دی- باقی سب بھی منہ کھولے کچھ نہ سمجھنے والے انداز میں دیکھ رہے تھے- منور حسین حقلائے اماں نے کہا ہاں بولو- اور ان کے خصا ب لگے بالوں پر ہاتھ پھیر کر ان کا حوصلہ بڑھایا اور پانی کا گلاس ان کے لبوں سے لگایا – جو عمار ان کے لیے دوڑ کر لے کر ایا تھا پانی پی کر کچھ حالت تو بہتر ہوئی تھی مگر اواز ابھی بھی کانپ رہی تھی- مگر صورتحال سے سب کو اگاہ کرنا بھی بہت ضروری تھا- وہ ہاجرہ بیگم انیسہ سلطانہ نے شادی سے انکار کر دیا ہے- خبر سنا کر وہ چور سے بن گئے -کیا الفاظ تھے یا بم – ہاجرہ بیگم کو غش آ گیا – علیینہ دوپٹے کو منہ میں پھنسا کر دبی اواز سے رونے لگی، عمار کے چہرے پر بھی یہ خبر سن کر مردنی چھا گئی ،مگر اماں کی حالت دیکھتے ہوئے انہیں جلدی سے انہی کے لہسن پیاز کی بسانت والے دوپٹے سے ہوا دینے لگے- چلو بھر پانی ان کے منہ پر ٹپکایا – تو انہوں نے پر سے انکھیں کھول دی اور بھرائی ہوئی اواز میں منور حسین سے مخاطب ہوئی- پر منور حسین انکار کی کوئی وجہ بھی تو بتائی ہو گئی اس نے – ہاں ،منور حسین نے سرد آہ بھری- وجہ سن کر ہی تو میرے پیروں تلے سے زمین سرک گئی -ارے اب پتہ بھی تو چلے انہیں صبر نہیں ہو رہا تھا- دو دن پہلے ہارٹ اٹیک ہوا ہے اسے کل ہی ہسپتال سے گھر ائی ہے- اج اس نے مجھے فون کر کے بلایا کہنے لگی- میری زندگی کا کوئی بھروسہ نہیں ،میں تمہیں دھوکے میں نہیں رکھنا چاہتی، میں نہیں چاہتی کہ تم شادی کے چند دن یا چند ماہ بعد ہی رنڈوے ہو جاؤ – میں تمہارے جیسے مخلص شخص کو یہ دکھ ہرگز نہیں دوں گی- منور حسین یہ بات بتاتے ہوئے تقریبا رو دیے- اور اماں ان کا تو حال یہ تھا کہ کاٹو تو بدن میں لہو نہیں- ہائے یہ کیا ہوا- لاکھوں کی جائیداد کی اکلوتی وارث انیسہ سلطانہ منور حسین کی دورپرے کی رشتہ دار تھی- بھاری بھرکم ہونے کے باعث رشتہ ہی نہ ہو سکا -جو آتا انکار کر کے چلا جاتا اور شادی کی عمر نکلتی چلی گئی- ماں باپ کی دنیا سے رخصت ہونے کے بعد وہ اس مکان میں تنہا رہ گئی- سرکاری سکول میں نوکری کرتی، ہزاروں کما رہی تھی ابھی ریٹائرمنٹس لے کر لاکھوں روپے کی مالک بنی تھی -سنا تھا ،جوانی نے منور حسین پر بڑی اس لگائے بیٹھی تھی- اور اسی کا فائدہ اٹھاتے ہوئے ہاجرہ بیگم نے اپنے شوہر منور حسین کا رشتہ اسس کے سامنے رکھا ،تو وہ بھی کچھ پس و پیش کے بعد مان گئی – تنہا رہتے رہتے وہ ا وب گئی تھی اور اپنی باقی ماندہ زندگی وہ بھرے پڑے گھر میں گزارنا چاہتی تھی- ہاجرہ بیگم نے ان کو شیشے میں ایسا اتارا کہ منور حسین کی سادگی اور خلوص بھرا رویہ دیکھ کر انے والے دنوں کے تصور سے ہی وہ کھلی کھلی رہنے لگی- مگر قدرت کو کچھ اور ہی منظور تھا – ہاجرہ بیگم کا یہ خواب کہ دو کمروں کے گھر سے انیسہ کے بڑے سے پختہ اور خوبصورت مکان میں شفٹ ہو جائیں گی- بیٹی خوب جہیز لے کر رخصت ہوگی اور انیسہ کی ساری کمائی میرے بیٹوں کے کام ائے گی- ان کے تو دن ہی پھر جائیں گے بڑی دور کی سوچی تھی انہوں نے اپنے شوہر میں بٹوارا بھی اسی بنیاد پر برداشت کرنے کی ٹھان لی تھی – یہ کڑوی گولی نگلنے کا فیصلہ اپنے بچوں کے خواب پورے کرنے کے لیے کیا تھا -مگر سارے خواب چکنا چور ہو گئے – انیسہ کی انکار کی خبر سن کر وہ اس شعر کی تفسیر بنی ہوئی تھی 
قسمت کی خوبی دیکھیے ٹوٹی کہاں کمند 
دو چار ہاتھ جب لب بام رہ گیا اردو ناول شعاع شعاع ڈائجسٹ شعاع ڈائجسٹ کہانیاں"
Sabaq | UrduZone,"شائستہ بیگم کا ہاتھ تیزی سے چل رہا تھا خستہ خستہ پراٹھے اترتے جا رہے تھے، اور پاس بیٹھے ان کے تینوں بیٹھے ہاتھ صاف کیے جا رہے تھے- توے پر سے ایک کے بعد ایک پراٹھا آ رہا تھا- اوپر سے فاخر حاشر اور نادر کے پاس پڑی ہانڈی میں سے ایک کے بعد ایک پکوڑا غائب ہوتا جا رہا تھا -اچانک خیال انے پر مڑ کر ہانڈی دیکھتے ہوئے مجبور ہوئی تھی- شرم نہیں ائی ماں کے لیے خالی کڑھی چھوڑتے ہوئے – مجھے ایک بھی پکوڑا نہیں ملا – اور مما جی کہہ کر تینوں بولے کڑی پکوڑا اور پراٹھے اپ کے ہاتھ کے ہوں تو چھوڑتا کون ہے- ارے نہیں یار، میری مما تو کچھ بھی پکائیں کمال کر دیتی ہیں فاخر مکھن لگا رہا تھا- شائستہ بیگم کا موڈ بحال ہوا یہ حقیقت تھی کہ ان کے میکے سے لے کر سسرال تک ان کے طریقے اور کھانے پکانے کا سبھی معترف تھے- مما جی نانو کی مس کال آگئی ہے- ہاتھ فون اٹھاتا ہوا نادر ماں کی طرف لپکا -انہوں نے نمبر ملا کر ہینڈ فری لگا لی یہ روزانہ کا مشغلہ تھا- اس وقت فون کرنا ،اج اتوار کی وجہ سے وہ لیٹ ہوئی تھی ،تو اماں نے مس کال دے دی تھی- لو جی اماں کیا ہو گیا ہے اپ جیسی نرم مزاج ساس تو میں نے دیکھی نہیں- اج میں بچوں کو لے کر اپ کی طرف ا رہی تھی، اور اپ کی بہو نے گھر چھوڑنے کی تیاری بھی کر لی ،چلو اچھا جانے دیں میں آ رہی ہوں اپ کی طرف -خیال رکھیے، بہو بیٹے کو سنا کر بھیجنا کہ بیٹیوں کی وجہ سے کھانا مل جاتا ہے ورنہ تم لوگ تو بھوکا مار دو- شائستہ بیگم کا مصالحہ راؤنڈ شروع ہو چکا تھا وہ ڈکٹیشن دے رہی تھی -ان کی اماں کے ساتھ ساتھ پاس بیٹھے تینوں بیٹے بھی یہی سن رہے تھے اور سر بھی دھن رہے تھے – بچپن سے لے کر اج تک انہوں نے یہی دیکھا تھا اب تو خیر دو کی جاب بھی ہو گئی تھی- اور جوانی پار کیے بھی اب کافی وقت گزر چکا تھا – جبکہ نادر یونیورسٹی میں تھا -جوانی میں بیوہ ہو کر جس طرح مردانہ وار حالات کا مقابلہ کر کے انہوں نے بچوں کو قابل بنایا تھا – وہ قابل تعریف تھا- اس بات کو سراہنے والوں کی کمی بھی نہ تھی – لیکن اس مشقت سے ان کے اندر جو کمی پیدا ہو گئی تھی وہ اس سے بے خبر تھی- یا پھر بے خبر رہنا چاہتی تھی – جیسے ہی یہ حکم ملا کہ ہم نانو کی طرف جا رہے ہیں گاڑی باہر نکالو تو وو تینوں راضی بھر چل دئیے – بچپن سے ماں کے اچانک پروگرام بنتے دیکھتے آ رہے تھے اور ایسے میں نانو کے گھر جا کر وہ بہت انجوائے بھی کرتے تھے – نصرت بیگم تینوں بیٹیوں اور دو بیٹوں کے حصار میں نڈھال سی لیٹی ہوئی تھی تیسرا بیٹا اپنی نئی نویری دلہن کو میکے چھوڑنے گیا ہوا تھا -دونوں بہوئیں کچن میں جتی ہوئی تھیں -جبکہ ان کے بچے پھوپھیوں کے بے دام غلام بنے خدمت کر رہے تھے اور پھوپھیوں کے بچے ماؤں اور ماموں کی گفتگو سننے میں مصروف تھے- ارے بس احمد، میں بھی اگر تمہاری بیویوں جیسی ہوتی تو کہاں کچھ بچنا تھا. نہ بیٹے لائق ہوتے نہ گھر بار کا کچھ بچتا یہ تو مجھے پتہ ہے کہ عاشر کے پاپا کے بعد کیسے زندگی گزاری ہے- وہ ترب کا پتہ پھینک کر رونے میں مصروف ہوئیں، باقی دونوں بہنوں نے اور ماں نے ان کا بھرپور ساتھ دیا- نتیجتا بھائی دائیں بائیں بیٹھ کر دلاسے دینے لگے تیسرا آ کر پیچھے کھڑا ہوا -اور گردن میں بازو ڈال لیا – اسجد تم تو سسرال گئے ہوئے تھے ایک دم سے استفسار ہوا – وہ باجی مجھے اماں نے بتا دیا تھا اپ لوگ آ رہے ہیں- تو میں ندا کو دروازے سے ہی اندر کر کے واپس لوٹ آیا- ڈائنیں ہیں پوری، اپنے علاوہ کسی کو خوش نہیں دیکھ سکتی – اپنے بھائیوں کا بھی نہیں سوچا، کیا پتہ اسجد اور ندا کو ہمارے والے حالات کا سامنا نہ کرنا پڑے، مگر دیکھا وہی چالیں شروع ہو گئیں ماں بیٹیوں کی ، وہ دیورانی جیٹھانی کچن میں کھانا بناتے ہوئے جلے دل کے پھپھولے پھول رہی تھی- بھابی سچ میں, میں تو اماں پر حیران ہوں- اچھی بھلی ہوتی ہیں کھاتی پیتی خوش باش تندرست- جیسے ہی بیٹیاں آتی ہیں کمزور اور نڈھال سی ہو جاتی ہیں- مجھے تو 15 سال ہو گئے ان کے یہی ڈرامے دیکھتے ہوئے- ویسے بھی تم نے سنا ہوگا انسان جیسا سنتا اور سوچتا ہو ویسا ہی محسوس کرنے لگتا ہے- اماں بھی بیٹیوں کے انے پر ان کے منہ سے یہی کچھ سن کر خود کو کمزور محسوس کرنے لگتی ہیں- اچھا بھابی ویسے اماں ہیں تو بہت اچھی، لیکن باجی شائستہ ان کی نیگٹیویٹی پالش کرتی رہتی ہیں اور ایسا پھر وہ بیہیو کر جاتی ہیں کہ انہیں بہو کا خیال ہی نہیں رہتا -اپ نے کبھی نوٹ کیا جب دو دن بھی باجی کا فون نہ ائے، تو وہ کتنا خوش ہوتی ہیں ہمارے ساتھ – ہاں یہ تو ہے یہی ہماری نند ہے جس نے ہماری زندگی الٹ پلٹ کر دی ہے- نہ ان کو اپنی عاقبت کی فکر ہے نہ ماں کی- ان کا بڑھاپہ اور اخرت دونوں داؤ پر لگائے ہوئے ہیں- بڑھاپے میں انسان تو بچہ بن جاتا ہے قصور ان کا ہے جو جوان ہے- اور اپنے بھائیوں کو سکھاتی رہتی ہیں- سچی بھابھی ہماری نندوں کی خوش قسمتی میں تو کوئی شک نہیں بھائی بھی اتنا پیار کرتے ہیں- اسجد کو دیکھو سسرال کی پہلی دعوت ہی چھوڑ آیا ہے- مگر پھر بھی کسی کو قدر نہیں – ان کو بھی ندا کے خلاف بھڑکا رہی ہیں- حنا کچن کی کھڑکی میں سے ڈرائنگ روم میں تانکا جھانکی کر رہی تھی سب سے زیادہ شائستہ باجی ہی اسجد کو لپٹا لپٹا کر رو رہی ہیں – اپنے بیوہ ہونے کو ڈھال بنا رکھا ہے اس عورت نے، جب دیکھو اسی بات کو کیش کرا کر ہمارے گھر کا سکون برباد کر دیتی ہے- شوہر کے مرنے کے بعد اپنے گھر کی بھی حکمران ہے ،اور دوسروں کے گھروں پر بھی حکومت کرتی ہے- جی بھابھی، ان کو حکمرانی کی ایسی لت لگی ہے کہ ہر جگہ عقل کل بنی رہتی ہیں، اس سے تو بہتر ہے کہ شادی ہی کر لیتی- بڑی خالہ مما چلو چلیں ہم اج کے بعد کبھی نانو کے گھر نہیں ائیں گے – جویریہ ایسے چیخ چیخ کر رو رہی تھی کہ اب جان نکلی کہ تب، بیٹا ہوا کیا ہے؟ سب لوگ جاننے کے لیے تڑپ رہے تھے، گھنٹہ بھر سے بڑی ممانی اور چھوٹی ممانی کچن میں… وہ ہچکیوں سے رو رہی تھیں، اب تو ان دونوں کی حالت خراب ہو گئی، سب سے پہلے تو وہ نندوں کے سامنے ہی گڑگڑائیں- کہیں انہیں گھروں سے باہر نہ نکلوا دیں – شوہروں اور ساس کو تو بعد میں بھی منایا جا سکتا تھا- فاخر بیٹا تم سے ایک بات کرنی تھی- جی ماما آپ ہزار باتیں کریں- ابھی مہینے پہلے ہی تو اس کی شادی ہوئی تھی جویریہ کے ساتھ اور وہ بھی ماں کی پسند سے-بیٹا جویریہ کا ہاتھ بڑا کھلا ہے تو اس کو ذرا اونچ نیچ بتا دینا ابھی کل ہی اٹھ ہزار کا سوٹ ایک بار پہن کر کام والی کو اٹھا کر دے دیا ہے- مما نو مور پالیٹکس, وہ ایک دم سے کھڑا ہو گیا ساری زندگی اپ  لوگوں کے ساتھ گیم کھیلتی رہی ہیں ,ہم اپ کی خاطر ممانیوں کی جاسوسیاں کرتے رہے اور اب اپ نے گھر میں بھی وہی کھیل کھیلنا شروع کر دیا ہے- ہماری ماں دوسروں کے گھروں میں اجارہ داری قائم رکھنے والی ہے ہمیں کہاں رہنے دیں گی اور وہی اپ نے شروع کر دیا آج کے بعد اپ جویریہ کی کوئی بات نہیں کریں گی بس چینج کریں  خود کو ماما پلیز- وہ دھاڑ دھاڑ کر پاؤں مارتا ہوا باہر نکل گیا اور وہ نڈھال ہو کر صوفے پر گر گئی تھی- شائستہ کو میکے سے سسرال تک ہمیشہ سے سراہا گیا تھا- شادی سے پہلے والدین ان کی سمجھ بوجھ کے معترف تھے –شادی کے بعد شوہر نے بھی خوب تعریف کی ،کیونکہ طریقہ اور سلیقہ اور گھریلو شعور شائستہ پر ختم تھا -ان پر اللہ کا کوئی خاص کرم تھا جو ہر جگہ ان کو پذیرائی ملتی تھی- شادی کے اٹھ سال بعد بیوہ ہو جانا بلا شبہ بہت بڑا سانحہ تھا- مگر اس کے بعد جس طرح انہوں نے بیٹوں کو پروان چڑھایا اور گھر سنبھالا تھا اس پر ان کی پہلے سے بھی کئی گنا زیادہ تعریف کی گئی- جس سے ان میں عجیب رعونت کے ساتھ ساتھ عدم تحفظ پیدا ہو گیا کہیں یہ مقام یہ تاریخ مجھ سے چھن نہ جائے- اس بات کے احساس نے انہیں ہر فیصلے میں مکمل ازادی اور اس کے ساتھ یہ حکمرانی کہ میں عقل کل ہوں اس کا احساس حد سے زیادہ بڑھا دیا تھا – ماں بھائیوں اور بہنوں کو اپنوں نے ہمیشہ یہ کہہ کر زیر بار رکھا تھا کہ مجھے باپ کے گھر سے بہت محبت ہے -اس لیے مشورے دیتی ہوں- حالانکہ وہ فیصلے سنایا کرتی تھی- اپنے گھر کے علاوہ بھابیوں کے گھر میں حکم چلانے کا نشہ ایسا تھا کہ انہوں نے کبھی غور ہی نہیں کیا کہ بیٹے کے پاس بیٹھے ہوئے،وہ فون پر ڈکٹیشن دیتی- بھابھیاں اکٹھی باتیں کرتی تو وہ کسی نہ کسی بیٹے کو باتیں سننے بھیج دیتی اب پتہ چلا کہ انہوں نے اپنے ہاتھوں سے اپنی فصل کو تباہ کر لیا ہے – وہ خداداد صلاحیتوں کی مالک تھی اپنی قابلیت کو منفی انداز میں استعمال نہ کرتی تو بیٹوں سمیت بھائیوں اور بہوؤں کے لیے بھی قابل تعریف نمونہ ہوتی- مگر یہ کیا ہو گیا اب اس کے اپنے بچے وہ سبق بھی پڑھا گئے تھے جو انہوں نے پڑھایا ہی نہیں تھا- وہ باب بھی یاد کر گئے تھے جو انہوں نے کبھی کھولا ہی نہیں تھا- وہ بت بنی بیٹھی تھی آنسو سفید دوپٹے میں گم ہو رہے تھے- تمہیں کیسے بتاؤں جویریہ مجھے تم تینوں سے بھی زیادہ پیاری ہے- میں نے تو بات برائے بات کی تھی، مگر مجھے پتہ چل گیا ہے کہ میں اپنے گھر میں اپنے بیٹوں کے ساتھ ان کی عائلی زندگی بھول کر بھی ڈسکس نہیں کر سکتی کوئی مشورہ نہیں دے سکتی- نہ اچھا نہ برا- جرم بڑا تھا، تو سزا بھی بڑی ہی ہونی تھی- پھر سے اعتماد بنانے میں وقت لگتا ہے- اردو کہانیاں خواتین ڈائجسٹ"
Talkh Maasharti Tasveer | UrduZone,"تم اور میں کبھی بیوی اور شوہر تھے؛ 
‏پھر 
‏تم ماں بن گئیں اور میں باپ بن کے رہ گیا 
‏تم نے گھر کا نظام سنبھالا اور میں نے زریعہ معاش کا 
‏اور پھر تم 
‏”گھر سنبھالنے والی ماں” بن گئیں اور میں کمانے والا باپ بن کر رہ گیا۔۔۔۔ 
‏بچوں کو چوٹ لگی تو تم نے گلے لگایا اور میں نے سمجھایا 
‏تم محبت کرنے والی ماں بن گئیں اور میں صرف سمجھانے والا باپ ہی رہ گیا۔۔ 
‏بچوں نے غلطیاں کیں تم ان کی حمایت کر کے “understanding mom” بن گئیں اور میں 
‏”نہ سمجھنے والا” باپ بن کے رہ گیا۔۔۔۔ 
‏”بابا ناراض ہوں گے” یہ کہہ کر تم اپنے بچوں کی”best friend” بن گئیں۔۔۔ اور میں غصہ کرنے والا باپ بن کے رہ گیا…. 
‏تم سارا دن بچوں سے راز و نیاز کرتے ہوئے اپنا مستقبل محفوظ بناتے ہوئے بچوں کے ذہنوں میں گھر کرتی چلی گئیں۔۔۔ 
‏اور میں فقط گھر کا مستقبل بنانے کے لیے اپنا آج برباد کرتا چلا گیا۔ 
‏تمہارے آنسوؤں میں ماں کا پیار نظر آنے لگا اور میں بچوں کی انکھوں میں فقط بے رحم باپ بن کے رہ گیا۔۔۔۔ 
‏تم چاند کی چاندنی بنتی چلی گئیں اور پتہ نہیں کب میں سورج کی طرح آگ اگلتا باپ بن کر رہ گیا۔۔۔ 
‏تم ایک “رحم دل اور شفیق ماں” بنتی گئیں اور میں تم سب لوگوں کی زندگی کا بوجھ اٹھانے والا صرف ایک باپ بن کر رہ گیا۔ 
‏یہ ایک انتہائی تلخ معاشرتی تصویر ہے۔ 
‏*بہت کم ایسی مائیں ملیں گ جو اپنے بچوں کے سامنے اُنکے باپ کا مقام بُلند کرکے رکھتی ہیں جو بچوں کو یہ بتاتی ہیں کہ کیسے اُنکا باپ اپنے آگے کا نوالہ اپنے بچوں کو کھلا کر خود بھوکا رہ جاتا ہے۔ کیسے ایک باپ سارا دن اپنے بچوں کے رزق کیلئے مارا مارا پھرتا ہے۔ اپنے بچوں کے بہتر مستقبل کیلئے کیا کیا قربانیاں دیتا ہے اور کن کن تکالیف کا سامنا کرتا ہے- کسطرح اُنکو اُنکے پیروں پر کھڑا کرنے کیلئے اپنے آپ کو برباد کر لیتا ہے خود کو ختم کر لیتا ہے۔ تب کہیں جاکر اولاد کسی قابل بنتی ہے۔* 
‏*مگر اولاد کو یہ بتانے اور سمجھانے والی مائیں اُنکو یہ نہیں بتا پاتیں۔ اسی لیئے اولاد اُس وقت تک اس بات کو سمجھ ہی نہیں پاتی جب تک وہ خود باپ نہ بن جائے اور تب تک بہت دیر ہو چُکی ہوتی ہے۔* اردو ناول شعاع شعاع ڈائجسٹ شعاع ڈائجسٹ کہانیاں"
Mazoor Nasal | UrduZone,"کیا یہ ایک سُلگتا ہوا اور دُکھ بَھرا سَچ نہیں ہے جو اس معاشرے کے تقریباً ہر گھر میں پَنپ رہا ہے؟ 
معذوری ! 
لڑکا یا لڑکی 
جوانی کی حدود میں قدم رکھ چکے ہیں، صحت قابل رشک ہے مگر گھر میں ایسے رہتے ہیں جیسے خصوصی افراد۔۔۔ 
صبح اٹھیں گے، بستر ویسے ہی بے ترتیب چھوڑ دیں گے۔۔۔ کہ ماں آ کر یہ درست کر دے گی۔ 
کپڑے تبدیل کریں گے۔۔۔ 
جہاں اتارے وہیں یا کسی کونے کھدرے میں رکھ چھوڑیں گے۔۔۔ 
ماں آئے گی، اٹھائے گی، دھوئے گی، استری کرے گی اور واپس ترتیب کے ساتھ ان کی الماری میں رکھ دے گی۔ 
کھانا انہیں تیار ملنا چاہیئے 
کھانے سے پہلے یا کھانا کھا چکنے کے بعد ان کی کوئی ذمہ داری نہیں ہوتی۔ پلیٹیں اٹھانا یا گلاس واپس رکھ چھوڑنا بالکل بھی نہیں۔۔ماں آئے گی اور وہی یہ سارے کام کرے گی۔ 
اسکول، کالج یا یونیورسٹی جائیں گے 
واپس لوٹیں گے تو سونے کے لیے 
اسنیپ چیٹ، واٹس اپ یا ٹِک ٹاک پر مستی کے لیے۔۔۔ ٹویٹر، انسٹاگرام پر وقت گزاری کے لیے یا پھر اپنے پنسدیدہ سیریل اور ڈرامے دیکھنے کے لیے 
کھانا وہیں بیٹھے منگوائیں گے 
فقط لقمے کے لیے ہاتھ بڑھانا یا اسے نِگلنا ان کا کام ہو گا 
اس کے لیے بھی ان کا شکریہ 
کیونکہ اس کے بعد انہوں نے ٹی وی یا لیپ ٹاپ یا آئی پیڈ پر دوبارہ جہاد کے لیے واپس جانا ہو گا 
کبھی کبھار یہ اپنے فارغ وقت میں گھر کے دوسرے افراد کے ساتھ بیٹھنے کی مہربانی بھی کر دیتے ہیں 
مگر کیا مجال ہے کہ اس دوران یہ اپنے موبائل کی اسکرین سے نظریں ہٹائیں 
یہ اپنے اُن پیاروں کے نزدیک رہنا چاہتے ہیں جنہوں نے ابھی ابھی کوئی کمنٹ کیا ہے 
قیمتی اسٹیٹس اپلوڈ کیا ہے 
یا کوئی تصویر بھیجی ہے 
فوراً کمنٹ کر کے ان کی دلجوئی کرنا ان کا اولین فرض ہوتا ہے۔۔۔ 
اور یہ والے صاحبان— گھر میں بَھلے کوئی انتہائی چھوٹا سا کام ہی کیوں نہ ہو، وہ کوئی ذمہ داری لینے کو تیار نہیں ہوتے۔ 
اپنی جگہ پر گَند مَچا کر اُٹھ جاتے ہیں 
کھانا پسند نہ آئے تو ناراض ہونا اپنا فرض اولیں سمجھتے ہیں 
گھر میں کوئی قابلِ مرمت کام یا قابلِ تبدیل چیز دیکھ بھی لیں تو انجان بن کر گزر جاتے ہیں 
کیونکہ یہ ذمہ داری تو باپ کی ہوتی ہے 
صفائی ستھرائی یا ترتیب ماں کی ذمہ داری ہوتی ہے بَدقسمتی کی بات تو یہ ہے کہ یہ دِلسوز مَنظر تقریباً ہر گھر میں دیکھا جا سکتا ہے۔ اِن سب وجوہات کی بِنا پر ہم بَرملا یہ کہہ سکتے کہ تمام اعضاء صیح سلامت ہونے کے باوجود بھی ہم ایک معذور نَسل پروان چڑھا رہے ہیں 
جی ہاں بالکل ایک معذور نَسل 
خیر سے ہماری تیار نسل کے تصرفات دیکھیے تو لگتا ہے یہ اس گھر میں مہمان ہیں۔ نہ کوئی تعاون کرنے والے 
نہ ہی کسی کام میں مدد کرنے والے 
نہ کوئی اپنے اطراف کی کوئی ذمہ داری اٹھانے والے 
پرائمری اسکول سے لے کر کالج یونیورسٹی تک 
بلکہ نوکری لگ جانے کے بعد بھی 
وہ اپنے والدین کے گھر میں مہمان بن کر رہتے ہیں وہ کسی ذمہ داری کو نہیں سمجھتے ما سوائے جیب خرچ لینے اور ماں باپ پر رُعب ڈالنے کے ماں باپ دونوں گھر کی ذمہ داریوں اور مُنہ زور اولاد کے رُعبُ و دَبدبے کے بوجھ تلے دبے رہتے ہیں بَھلے عُمر جتنی ڈھلتی جائے اور قویٰ کتنے ہی کمزور کیوں نہ پڑتے جائیں۔ کیونکہ وہ خود ہی تو نہیں چاہتے کہ اولاد کو ان کے ہوتے ہوئے کوئی تکلیف اٹھانا پڑے اور اس سب کے بعد اس اولاد نے سیکھا کیا ہے؟ معذوری دوسروں پر توکل اور بھروسہ کیونکہ آپ نے ان کی بنیاد ہی ایسے رکھ دی ہے اگر آپ کا جواب ہاں میں ہے تو آپ کی اس محبت کے نتائج کیسے نکلنے ہیں؟ پیارے والدین اور سرپرست صاحبان اپنے بیٹے یا بیٹی کو گھر میں کچھ ذمہ داریاں اٹھانے کی عادت ڈالیے ان کی شخصیت کی تعمیر اور سماجی طور پر ان کو سرگرم کیجئے ذمہ داری لینا انہیں مضبوط بناتا ہے اور آنے والی چیزوں کا سامنا کرنے میں ان کی مدد کرتا ہے۔ جب کہ ان کا ہر پل ہر گھڑی ماں باپ اور دوسروں پر انحصار انہیں سست، کمزور اور کمتر بناتا ہے۔ ماں اور باپ اگر اپنے بیٹے اور بیٹی کو اپنے گھر کی ذمہ داری اور حالات کا سامنا کرنا نہیں سکھائیں گے تو ان کی زندگی آنے والے دنوں میں بَد سے بَدتَر ہوتی جائے گی جس کے صرف اور صرف آپ ذمہ دار ہوں گے۔ یاد رکھیے دنیا کے دیئے ہوئے سبق آپ کی توقع سے زیادہ چونکا دینے والے، بے رحم اور زیادہ ظالم ہوں گے۔ اپنے بیٹے یا بیٹی کو اپنے گھر میں مہمان نہ بنائیں بلکہ انہیں آہستہ آہستہ روزمرہ کے گھریلو معمولات کے ساتھ ساتھ معاشرتی سرگرمیوں میں بھی حصہ لینے کا پابند کیجئے۔۔۔ اردو کہانیاں خواتین ڈائجسٹ"
Apni Jannat | UrduZone,"آج واپسی پر سکول سے حسن کو لیتے ائیے گا- بہت دن ہو گئے اسے دیکھا نہیں- امینہ بیگم نے امتیاز صاحب سے کہا ہاں اس اتوار بھی ائے نہیں وہ لوگ- جانے کیا مسئلہ تھا ؟امتیاز صاحب نے سائیکل باہر نکالتے ہوئے سوچا -اور جیسے اس کی ماں تو بھیج ہی دے گی نا – امتیاز صاحب نے سائیکل پر بیٹھتے ہوئے خود کلامی کی- وہ امینہ بیگم کے علم میں لائے بغیر دو تین بار اپنے پوتے حسن سے ملنے کے لیے جا چکے تھے- مگر بہو بیگم نے ملنے ہی نہ دیا- کبھی کہا کہ بخار ہے اور کبھی کہا کہ وہ سو رہا ہے- اور امتیاز صاحب اسے بغیر ملے ہی واپس لوٹ ائے- ان کے جانے کے بعد امینہ بیگم پلاؤ بنانے لگی کیونکہ حسن کو یہ بہت پسند ہے- امتیاز صاحب پوسٹ افس میں ملازم تھے ان کا ایک ہی بیٹا ایاز جسے گھر میں رونق کے چاؤ میں 20 سال کی عمر میں ہی بیاہ دیا – ایاز ان کے قریب ہی ایک جنرل سٹور چلاتا تھا – امینہ بیگم کے سلیقے اور امتیاز صاحب کی تنخواہ مل جل کر اچھی گزر بسر ہو رہی تھی- اب بہو مشکل حسن کی پیدائش تک گزارا کر سکی اس کے بعد لڑائی جھگڑے شروع ہو گئے- امینہ بیگم زیادہ تر خاموش رہتی مگر چونکہ انہیں شروع سے کام کرنے کی عادت تھی – سو کچن میں مداخلت کرتی ان کا کام کرنا بھی بہو کو پسند نہ تھا- بے جا روک ٹوک کرتی رہتی ہیں – بہو ناک منہ چڑھاتی تھی – روز روز کی لڑائی جھگڑے سے تنگ ا کر امتیاز صاحب نے ایاز کو علیحدہ گھر لینے کو کہا- بہو کی تو جیسے چاندی ہو گئی – ایاز کو روز اکساتی- ایاز بھی اس کی زبان سے بہت تنگ تھا -سوچا الگ گھر لے لوں سکون تو ملے گا- وہ اسی محلے میں ایک کرائے کے گھر میں شفٹ ہو گئے -امینہ بیگم اور امتیاز صاحب نے بھی سکون کا سانس لیا – مگر حسن کی معصوم شرا رتوں سے ان کا گھر ہر ہر دم مہکتا رہتا تھا وہاں خاموشی چھا گئی – امینہ بیگم تو ہر دم مصروف رہتی گھر میں ایک طرف کیاری بنا رکھی تھی جس میں دھنیا پودینہ ٹماٹر پیاز لہسن اور جانے کیا کیا اگا رکھا تھا- دو بندوں کا کام کتنا ہوتا ہے فارغ ہو کر اپنے کچن گارڈن میں مصروف رہتی یا پھر ایاز اور حسن کے کرتے کاٹتی رہتی – مگر ایاز سے زیادہ انہیں حسن کی معصوم شرارتوں سے محبت تھی اور اب تو ان کا کلیجہ منہ کو اتا تھا اگر دو دن بھی اس کو نہ دیکھ لیتی – دروازے پر دستک ہوئی تو امینہ بیگم بے ساختہ دروازے کی طرف بڑھیں کہ یقینا امتیاز صاحب کے پیچھے حسن ہی ہوگا- اور اسے سائیکل پر بیٹھا دیکھ کر وہ نہال ہو گئی – گود میں اٹھایا اور اندر لے ائیں حسن تو دھوپ میں جھلس گیا تھا- دادو نے جلدی سے لیموں کا شربت لا کر پلایا ہاتھ منہ دھو کر یونی فارم بدلا اور نرم بستر پر لٹا دیا -لاؤ بھئی بیگم بہت بھوک لگی ہے- کھانا لے اؤ، امتیاز صاحب بھی اس دوران ہاتھ منہ دھو کر کمرے میں آ بیٹھے- امینہ بیگم نے دسترخوان لگایا اور دادا پوتا دونوں دسترخوان پر آ بیٹھے- واہ بھائی اج تو عید ہو گئی امتیاز صاحب نے دسترخوان پر سجے لوازمات کو دیکھ کر سوچا – پلاؤ اور پودینے کا رائتہ سلاد اور الو کے بنے کباب- اور وہ بھی جب سب بیگم کے ہاتھ کا اگایا ہوا واہ بھائی واہ – امتیاز صاحب کھاتے ہوئے تعریفیں بھی کرتے جا رہے تھے- امینہ بیگم کم ہی تردد کرتی ہاں مگر جب ایاز اور حسن اتے، تو دسترخوان خوب سجاتی- ساتھ ساتھ حسن اپنے سکول کی چھوٹی چھوٹی باتیں بھی بتاتا جاتا- ایاز کو بتا دیا تھا نا، حسن کو لے جا رہا ہوں بیگم نے کھانے کے دوران پوچھا ؟نہیں تو امتیاز صاحب نے جواب دیا ،جس پر امینہ بیگم کا کھانا کھاتا ہوا ہاتھ رک گیا -بہت برا کیا اپ نے، امینہ بیگم کو حد درجے ملال ہوا ،جب میں سکول پہنچا تو سب بچے جا چکے تھے ،اور حسن اکیلا چوکیدار کے پاس کھڑا رو رہا تھا- مجھے دیکھتے ہی سلام کر کے وہ بھاگ لیا امتیاز صاحب نے تفصیل بتائی- اب بتاؤ بچے کو گھر لے کر اتا ہے یا ایاز کی دکان پر جاتا ،اسے بتانے کے لیے امتیاز صاحب نے شکوہ کیا- ہاں مگر کسی طرح تو اطلاع کر دیں میرا بچہ پریشان ہو رہا ہوگا -امینہ بیگم کو اب کچھ فکر ہونے لگی- آرام کر کے جاتا ہوں پھر بتا دوں گا -امتیاز صاحب نے حسن کو بازو پر لٹایا اور اسے کہانیاں سنانے لگے -جب تک ساتھ تھے کبھی یہ مسئلہ نہ ہوا اور اب میرا بچہ پریشان ہوتا پھرتا ہے- امینہ بیگم نے خود کلامی کی -امتیاز صاحب 12 بجے ڈیوٹی سے گھر اتے ہوئے حسن کو لے اتے تھے -مگر جب سے بہو علیحدہ ہوئی تو ایاز اکثر اسے دکان سے لینے کے لیے دیر سے پہنچتا- دکان پر گاہکوں کو نپٹاتے نپٹاتے اسے دیر ہو جاتی- اور بیوی کے تانے سنتا رہتا- ادھر ایاز کا حال یہ تھا کہ ڈیڑھ بجے تک جب وہ سکول پہنچا تو تالا لگا ہوا تھا- ایاز کا پریشانی سے برا حال تھا -پتہ نہیں حسن کہاں چلا گیا؟ ایاز نے سوچا اسے تو گھر کا راستہ بھی معلوم نہیں -یا اللہ اب میں کیا کروں، ایاز گلیوں میں بائیک گھماتا رہا، اور حسن کو تلاش کرتا رہا ایاز علیحدہ ہو کر خوش ہونے کی بجائے پریشان ہو گیا تھا- تین ماہ میں اس کی صحت گر گئی تھی اور ٹینشن کا مریض بھی بن گیا تھا -ابھی اس کی عمر ہی کیا تھی؟ امتیاز صاحب پوتے کو سکول سے لاتے لے جاتے -گھر میں راشن ہو یا دودھ یا پانی لینا ہو ایاز کو کبھی فکر نہ تھی- اب تک کے خرچے اس کی جان کو اگئے تھے- سبزی بھی بازار سے اتی اور بیوی کے ہاتھ کا بدمزہ کھانا بھی کھانا پڑتا -امی کتنا اچھا سالن بناتی ہیں – اور پلاؤ اور چٹنی, ایاز ….ماں کو سوچتے سوچتے ماں کے دروازے پر کب ا کھڑا ہوا اسے پتہ ہی نہ چلا – بائیک اندر لایا اور دروازہ بند کر دیا – دھوپ سے پہلے کمرے میں نظر کچھ نہ ا رہا تھا مگر جب دکھائی دیا تو دیکھا کہ حسن بے خبر سو رہا ہے- حسن جب وہ جھٹ سے اس کی طرف بڑھا تو بے تحاشہ ایاز اسے چومنے لگا – ابو اپ مجھے اطلاع تو کرتے تین گھنٹے سے میں پریشان ہو رہا ہوں- بیٹا وہ تو میں سکول کے سامنے سے گزرا تو یہ کھڑا رو رہا تھا- -اس کی ماں کا تو سوچتے کتنی پریشان ہو گئی ہو گی وہ – ایاز ابھی بھی غصے میں تھا اچھا بیٹا اس کی ماں کا خیال ہے جو تین گھنٹے میں ہی پریشان ہو گئی اور میرا کوئی خیال نہیں جو میں تین ماہ سے اپنے بیٹے کے بغیر رہ رہی ہوں امینہ بیگم نماز پڑھ رہی تھی سلام پھیرتے ہی ایاز کو چمک کر جواب دیا اب تک جو بچے کی پریشانی کے خیال سے پریشان تھی ایاز کا یہ انداز پسند نہ ایا تو جھٹ سے ان کی مدد کو ا پہنچی- امی, ایاز نے درد بھرے لہجے میں کہا اور چمٹ گیا معاف کر دیں مجھے معاف کر دے ابو مجھے اپ, امتیاز صاحب نے جھٹ سے اس کو گلے لگا لیا اور امینہ بیٹے کو کھانا کھلانے لگی- بیٹا دیکھو تمہارے کرتے میں نے کڑھائی کر کے نکالے ہیں -خوبصورت لگ رہے ہیں- سفید کرتے پر سفید دھاگے سے ہی چھوٹے چھوٹے پھول بنے ہوئے تھے ایاز کو اپنی ماں پر بہت پیار ایا -چلو جلدی سے پینٹ شرٹ اتارو -اور کرتا پہن کر دکھاؤ -امینہ بیگم نے ہینگر میں لٹکا سوٹ اس کی طرف بڑھایا -امی میں ایک فون کر لوں موبائل نکالا اور نمبر ملایا ،کہاں ہیں آپ ؟ میں کب سے بھوکی بیٹھی ہوں سبزی لا کر بھی نہیں دی- حسن کو بھی دکان پر بٹھا رکھا ہے اس کی بیوی نان سٹاپ بولنے لگی ،بات سنو میں یہاں اماں کے گھر ہوں، حسن بھی میرے ساتھ ہے – میں اپنی جنت چھوڑ کر واپس انے والا نہیں، ہاں اگر تم بیٹی بن کر انا چاہو تو دروازے کھلے ہیں – ورنہ تمہیں تمہارا گھر مبارک ہو ایاز نے یہ کہہ کر موبائل بند کیا – اور جیب میں ڈال لیا – اس کی صلح جو طبیعت کا فائدہ اس کی بیوی اٹھاتی رہی تھی، مگر ایک ذرا سی پریشانی نے اس کی بڑی پریشانی کا فیصلہ منٹوں میں کر دیا- اردو کہانیاں خواتین ڈائجسٹ"
Aik Din Ki Mohabbat | UrduZone,"اسے اب تک یقین نہ آ رہا تھا کہ جس کو اس نے چاہا وہ اتنی اسانی سے اس کی قسمت میں لکھ دیا گیا – نہ کوئی سماجی روڑا اٹکا درمیان میں، نہ کوئی گھریلو اعتراض اٹھا، سب ایک دم سے بالکل فٹافٹ ہو گیا -اور یوں آسانی سے ہوا کہ وہ خود حیران رہ گئی -آخر اسے پہلے کہاں پتہ تھا کہ ادھر سے سمیر بھی اسے اتنا ہی چاہتا ہے،جتنا وہ اسے- وہ بھی اسی کی طرح اس کی محبت میں اندر تک ڈوبا ہوا ہے- اور جب اسے علم ہوا تو وہ جیسے آسمان پر پہنچ گئی- پیر زمین پہ اب ٹکنے تھے بھلا- ہواؤں میں اڑنے لگی- دیکھتے ہی دیکھتے پھوپھو کی نند آئی رشتہ ڈالا- اور اس کے خاندان سے ہاں کرا کے اٹھی- اس کی تو مراد بھر ائی تھی ساری رات کمرے میں لڈیاں ڈالتے گزری- اور اگلے دن پھوپھو کی نند نے جلدی منگنی کا شور مچا دیا اس کے گھر والے پھوپھو کی دی گئی تسلیوں سے کافی مطمئن اور شاداں تھے منگنی کی ہاں کرتے ہی تاریخ دے دی- اور پھر دونوں طرف منگنی کے ہنگامے جاگ اٹھے- ایسے میں ایک دن سمیر منگنی کا جوڑا چیک کرانے کی خاطر ان کے گھر چلا آیا، تو دروازہ کھولتے ہی وہ سرخ شرم سے ہو گئی،اندر بھاگ جانا چاہا مگر سمیر کی پھرتی نے اس کا ارادہ ناکام کر دکھایا، اس نے اسے کلائی سے پکڑا خوش ہو، اور وہ کیا کہتی پلکیں جھکا کر ساتھ میں سر بھی ہلا دیا- گویا جواب مثبت تھا، سمیر کا چہرہ کھل اٹھا منگنی کے بعد تمہیں فون کروں گا -اس نے سرگوشی سے اسے آس لگائی- تو وہ اگلے دس دن فون کی اسکرین کو دیکھ کر پاگل ہو گئی- مگر سمیر کو شاید یاد ہی نہیں کہ اس نے یہ بات کہی تھی- کاش وہ اس وقت وعدہ نہ کرتا تو اج میں اس ناراضگی میں ڈوبی فون ہی کی تو نہ ہو کر رہ جاتی-وہ اندر ہی اندر خود کو کوستی رہی کہ اس ہی وقت اس سے پکا وعدہ کیوں نہ کرا لیا -منگنی کے دوسرے ہفتے فون کے اس پار سے آتی سمیر کی بھاری مگر میٹھی اواز نے اس کے حواس ہی نہیں ساتھ اس کا دل بھی کھینچ لیا- کیسی ہو اس کا پوچھنا تھا کہ اس کا جی چاہا اپنا دل کھول کر سارے کا سارا اس کے سامنے رکھ دے – مگر حیا اڑے آ گئی ،وہ دھیما سا مسکرا دی، اچھی ہوں وہ تو میں بھی جانتا ہوں اس اچھے پن نے تو جیسے اچھے خاصے عقل شعور والے بندے کو بے عقل کر دیا ہے- سمیر نے اپنے جرم محبت کا اعتراف کیا-تو اس کا دل بھی دھڑک گیا پھر اس دن سمیر نے بہت باتیں کی تھیں- بہت سے وعدے کیے- بے شمار عہد و پیماں باندھے- وہ اس کی محبت میں اندر تک بھیگتی چلی گئی- انے والے دنوں میں بھی سمیر نے ہر پل ہر لحظہ اسے اپنی محبت کا یقین دلایا تھا- اسے بتا رہا تھا کہ اس کے بغیر اس کے دل کس قدر بے چین اور راتیں کتنی بے سکون ہیں- وہ اس کی ایسی محبت بھری باتیں سن کر خود کو دنیا کی خوش قسمت ترین لڑکی سمجھنے لگی -جس کا چاہنے والا منگیتر تھا جو اس کے بغیر خود کو ادھورا سمجھتا – وہ پھر کاہے نہ خود پہ اتراتی- سمیر تو جلدی شادی کرنے کا خواہشمند تھا- مگر مناہل کے گھر والے ہی تھوڑا ٹال مٹول کر رہے تھے، کہ بیٹی بیاه دینا آسان کہاں ہے- سوئی سے لے کر سلائی تک تیاری ہوتی ہے- ابھی کیسے شادی ہو سکتی ہے ؟اور اس کے تو ابھی بی ایڈ کے ایگزامز ہونے والے ہیں- ایسے کیسے ایک دم سے سب کچھ چھوڑ کر شادی کردیں – جبھی سمیر کے گھر والوں سے کچھ وقت کی مہلت مانگ لی تھی – وہ بھی اس منگنی کے پیریڈ کو ابھی انجوائے کرنا چاہتی تھی- تب ہی خاموش رہی – وہ بھی دو دو تین تین دن بعد لازمی کال کرتا اس کی کم سنتا اپنے دل کی ساری باتیں سناتا- اور اس کا دل بے قابو کیے جاتا ایسے ہی میں محبت منانے کا وہ دن بھی ا پہنچا، جس دن تمام نوجوان، اپنی اپنی محبت کا اظہار کرتے پائے جاتے ہیں- اس دن وہ سارا دن فون کے ساتھ چپکی بیٹھی رہی اور انکھیں تھیں کہ باہر دروازے پر جمی تھی- جہاں سے اسے سمیر کے کسی سرپرائز آنے کا انتظار تھا- اسے پورا یقین تھا تو وہ اج کا دن قطعی طور پر مس نہیں کرے گا- پھول اور کارڈ لازمی بھیجے گا- مگر صبح سے دوپہر دوپہر سے شام اور پھر شام سے رات ہو گئی ، اس کا میسج تک نہ آیا ،حالانکہ اس نے وہ ساری رات اس کے کال کے آنے کا انتظار بھی کیا تھا ،مگر فون بج کر نہ دے رہا تھا- جب رات اس کی انکھ لگی، تب اس کی انکھیں کافی حد تک سرخ اور بھیگ چکی تھیں، خالی دامن سی وہ کب سوئی اسے کچھ معلوم نہ ہو سکا – اگلے دن تک اس کا دل بھجا بجھا اور اندر خاموش خاموش رہا -جبھی تو وہ من ہی من میں سمیر سے ناراض ہو گئی- اور پھر جب اگلے دن اس نے فون کیا تو اس نے جان بوجھ کر کال کاٹ دی- دوسری بار بیل ہوئی تو کال ریسیو بھی نہ کی- بیل پہ بیل بجنے لگی اس نے کان لپیٹ لیے انجان بن گئی- سمیر کے اندر کھٹک سے گیا وہ پریشان سا ہو کر گھر پہنچ گیا – سامنا بھابھی سے ہوا تو بے اختیار اس نے مناہل کو لنچ کرانے کا کہہ دیا- بھابھی نے امی سے اجازت لے کر مناہل کو تیار ہونے کو کہا، تو وہ مان کر نہ دی، پھر بھابھی نے دھمکایا کہ سمیر اندر آ جائے گا خود لینے- تو پھر اسے بادل نخواستہ تیار ہو کر اس کی گاڑی میں آ کر بیٹھنا پڑا- مگر وہ سارا راستہ خاموش ہی رہی- سمیر بار بار اسے بلاتا رہا مگر اس نے چپ کا روزہ نہ توڑا – آخر سمیر تپ گیا – کیا ہے یار یہ تم کس طرح سے میرے ساتھ بیٹھی ہو- اپ کو کیا سمجھ میں آتا ہے -اس نے دانتوں پہ دانت جمائے- تمہاری بے وجہ کی خاموشی میری سمجھ سے باہر ہے – اگر کوئی ناراضگی ہے تو بتا دو- اپ کو میری ناراضگی کی کب سے پرواہ ہونے لگی- اس نے نم انکھوں سے کہا تو وہ نرمی سے مسکرا دیا- تو اس کا مطلب یہ ہوا کہ محترمہ ناراض ہیں- وہ شریر ہوا تو مناہل نے سر جھٹک دیا- وجہ پوچھ سکتا ہوں جو دل کے قریب ہوتے ہیں دلوں کے راز جانتے ہیں ،اسے طنز کیا تو مسکراتے لب اس کے وہیں بھینچ گئے – مناہل مجھے کچھ سمجھ میں نہیں آ رہا کہ تمہارا رویہ کیوں اور کس وجہ سے ایسا ہے اوکے اگر یہ بات ہے تو میں چلی جاتی ہوں- وہ ٹیبل پہ ہاتھ رکھ کر تیزی سے اٹھ کھڑی ہوئی- اس نے بے ساختہ اس کے ہاتھ پر ہاتھ رکھا- محبت یوں اسانی سے چھوڑنے والی چیز نہیں ہوتی- اس کا لہجہ سنجیدہ تھا- محبت وہ ہنسی ،اپ کو واقعی مجھ سے محبت ہے؟ کیوں کیا تمہیں کوئی شک ہے وہ اس کی انکھوں میں دیکھنے لگا- تو پھر یہ محبت خاص محبت کے دن کہاں غائب ہو گئی تھی؟ کہ پھول تو بھیجنا درکنار فون تک نہ کیا -اور نہ ہی کوئی اظہار- اوہ تمہاری ناراضگی کی وجہ یہ ہے- اسے پل بھر میں ساری بات سمجھ میں آ گئی – کیا اس سے بھی بڑی کوئی وجہ ہو سکتی ہے ؟ادھر آؤ اور ارام سے بیٹھو- اس نے دونوں ہاتھوں سے پکڑ کر اسے سامنے والی کرسی پر بٹھا لیا- مگر اس کا منہ ابھی بھی پھولا ہوا تھا میری بات سنو مگر غور سے, اس نے پورا منہ انگلی سے اپنی جانب کیا- میری محبت کیا اتنی کمزور ہے کہ تم نے اسے صرف ایک دن پر لازم کر کے چھوڑ دینا چاہا، وہ ایک دن بہت خاص ہوتا ہے مسٹر سمیر -اس کے لہجے میں اب بھی طنز تھا- ہاں ان لوگوں کے لیے جو محبت صرف ایک دن کرتے ہیں -جنہیں روحانی محبت کے چاہ نہیں ،بلکہ جسمانی محبت کی ہوس ہوتی ہے -اس کے ایک ہی طنز نے اس کی ساری ہوا نکال دی- تم نے میری محبت بھی صرف ایک دن کے ترازو پر رکھ کر تولنا چاہی – مجھے افسوس ہے کہ تم نے ایسا کیا- سنجیدہ لب و لہجہ اب ناراضگی میں ڈوبنے لگا تھا -14 فروری کی محبت ان کمزور لوگوں کی کمزور محبت کی نشانی ہوتی ہے جو سال بھر ادھر ادھر منہ مارتے اور وقت ضائع کرتے رہتے ہیں -اور اسی دن کے انتظار میں رہتے ہیں کہ وہ کسی اپنے کو اس دن وش کر لیں گے -اس پر اپنی محبت یا طاقت کا ثبوت دیں گے کہ اس کے دل میں وہ بستا ہے، اور باقی کے سال کے دن ضائع کر دیتے ہیں- یہ تو وہی جان سکتا ہے- جو سچی محبت کا طلبگار اور خواہاں ہوتا ہے- اس کی انکھوں میں دیکھتا اس کا لفظ لفظ سچ اگل رہا تھا- مناہل کا دل ڈوب ڈوب کر ابھرنے لگا- سچ میں مناہل میں تمہیں ایسا نہیں سمجھتا تھا مگر پھر بھی اگر تم یہی چاہتی ہو کہ اپنے محبت کا اظہار صرف 14 فروری کو کروں تو ٹھیک ہے -پھر سال بھر میرا انتظار کرو- میں اگلی 14 فروری کو تمہیں پھول کارڈ بھیج دوں گا -اور فون کر کے اپنی محبت کا اظہار بھی کروں گا- باقی کے سارے دن تم انتظار کرنا اوکے اب اگلے سال ملیں گے خدا حافظ- سمیر سنجیدہ چہرہ لیے تیزی سے اٹھا اور مڑ گیا -مگر مناہل کو تیزی سے ہوش انے میں وقت نہ لگا اور اس نے اس کا بازو پکڑ لیا – وہ رک گیا مناہل نے کان پکڑ لیے اور ساتھ ہی اس کی انکھیں بھر ائی- تو سمیر کا دل ڈوب گیا-میں بہت شرمندہ ہوں اور بہت نادم بھی – وہ رو رہی تھی ابھی جو تم نے کہا اس طرف تو میرا دھیان ہی نہ گیا- میں فضول میں اتنا جذباتی ہو گئی -ارے پاگل سمیر نے فورا اس کا چہرہ ہاتھوں میں تھاما- ہو جاتا ہے نادانی میں کبھی کبھار ایسا- لیکن یاد رکھنا سمیر تمہارا ہے اس کی محبت خاص دنوں کی محتاج نہیں- وہ جب چاہے اظہار کر دے یہ تو رواں رہنے والی چیز ہے- صرف ایک دن میں سمٹنے والی نہیں- اور اس کی انکھوں میں وہ ٹھاٹیں مارتا ہوا محبت کا سمندر دیکھتی چلی گئی- اردو کہانیاں خواتین ڈائجسٹ"
Bhaid | UrduZone,وہ اج بہت خوش تھا جتنا کوئی بھی دولہا اپنے نکاح پر ہو سکتا ہے- اور پھر اس کی بیوی بھی تو اس کی من پسند تھی- گاؤں کی ہیر وہ لے کر اڑا تھا اور دوست اس کی قسمت پر رشک کر رہے تھے سکول جاتی وہ نازک کلی نظروں کو ایسا بھائی، کہ اس کی دنیا ہی الٹ پلٹ ہو گئی- پھر علی کے رشتے سے بھلا کس کو انکار تھا – اکلوتا بیٹا نہ کوئی اگے نہ ہی کوئی پیچھے- آلوؤں کے چپس کی ریڑھی لگاتا تھا- اس پر شکل بھی اس کی کافی اچھی تھی- عمر 27 سال تھی پری گل سے 10 سال بڑا تھا -لیکن کیا ہوا یہ تو معمولی بات تھی -اور پھر بھلا پری گل کی ماں کو کیا اعتراض ہو سکتا تھا ساتھ سلیں تھیں سینے پر رکھی ہوئی- ایک تو بوجھ کم ہوتا، جھٹ ہاں کر دی ایسا واویلا مچایا کہ ہفتے کے اندر رخصتی کر کے بیاہ دی – میدے اور صندور جیسی رنگت بڑی سیاہ انکھوں پر پری گل کا ملکوتی حسن، تو اج پریوں کو بھی مات دے رہا تھا- بوسکی کی قمیض، گلے میں اجرک ڈالے بڑی بڑی مونچھوں کو بل دیتا علی، دوستوں کے نرغے میں فخریہ سینہ تان کر بیٹھا تھا – یارو ویسے بھابی ہے بڑی خوبصورت، ایک نے کندھے پر ہاتھ مار کر اپنے ہی انداز میں سراہا – اور مونچھوں تلے لب جیسے کھل اٹھے – لیکن اب تمہیں بہت محتاط رہنا ہوگا – سوہنی کڑیاں بڑی اڑیل ہوتی ہیں، یہ کوئی جل ککڑا تھا – اور بے وفا بھی تیسرا دوست با اواز بلند بولا – میں تو کہتا ہوں پہلے دن سے ہی قابو میں رکھنا، اگر ذرا سر چڑھ گئی تو پھر تم ساری زندگی سر پکڑ کر رو گے – پہلے نے مزید سمجھایا – اوئے پتہ ہے تمہیں ایسا بھی زن مرید نہیں ہوں میں ،علی بد مزا سا ہو کر وہاں سے اٹھا- لیکن پری گل پر نظر پڑتے ہی اس کا سارا زوم بھک سے اڑ گیا- بھلا اس کم عمر حسینہ کو وہ اپنے قابو میں کیسے رکھ پائے گا- نئی نویلی دلہن کی طرح کسی نے اس کے نخرے نہیں اٹھائے تھے -اگلے ہی دن اس نے سارا کام کاج گھر کا سنبھال لیا- ڈری سہمی سی وہ سارا دن کاموں میں الجھی رہتی تھی- علی کا حکم تھا کہ اسے کبھی بیکار بیٹھی نظر نہ ائے -گھر سارا شیشے کی طرح چمکتا رہنا چاہیے -علی کو ڈھونڈنے سے بھی کہیں دھول مٹی نہ ملی -وہ ہر وقت خود بھی تیار رہتی- کچھ دنوں تک تو علی اس کے معمولات کا جائزہ لیتا رہا -اس کے بعد اسے اندازہ ہوا کہ یہ بہت سیدھی اور معصوم ہے – ڈھونڈنے سے بھی اسے کوئی اس میں نقص دکھائی نہ دیا اور پھر اسے اچھا کھانا بھی بنا کر کھلا دیتی تھی- مگر وہ خود سے ہی کھانے میں خرابیاں نکالنے لگا- نمک تیز ہے تمہارا دھیان کہاں تھا؟ جس پر وہ کہنے لگی کہ میں محلے کی لڑکی سے باتیں کر رہی تھی – وہ بگڑ جاتا کہ اخر وہ تمہارے پاس کیوں ائی تھی- ویسے ہی ملنے ائی تھی- وہ تھوک نکلتے ہوئے بمشکل بولی- دوبارہ محلے میں سے کسی کے گھر تمہیں اتا جاتا نہ دیکھوں -یہ عجیب پابندی تھی-اخر یہ علی اس سے کیا چاہتا تھا؟ وہ گھر میں چاٹ سموسے اور ڈھیروں نمکو لے کر اتا – ٹی وی کو سامنے بیٹھ کر کھاتا – لیکن اسے بچا کچا ملتا- یہ کیسی زندگی تھی-ایک روز اس کے سامنے جا کھڑی ہوئی مجھے ایک طوطا چاہیے- جس کو سیٹی بجانا اتا ہو اور باتیں کرتا ہو- وہ پہلی بار اس سے فرمائش کر رہی تھی اور وہ بھی ایک پرندے کی علی کا دماغ گھوم گیا- ہاں مجھے بس چاہیے وہ ضد پن سے بولی – علی نے گھما کر اسے ایک تھپڑ رسید کیا – دوبارہ اس لہجے میں مجھ سے بات کی تو میں تمہاری زبان کھینچ لوں گا – اور گھورتے ہوئے گھر سے نکل گیا – اور وہ رات گئے تک روتی رہی- علی کی نظروں میں بار بار اس کا رویا ہوا چہرہ گھومتا رہا- اور اسے ایک ہی سوال پریشان کر رہا تھا، اب اسے میرے سوا کسی اور کی ضرورت محسوس ہونے لگی ہے- وہ میرے سوا کسی اور کو سوچنے لگی ہے مگر کیوں ؟ وہ علی سے ڈرنے لگی تھی اس کی موجودگی میں سہمی رہتی – اور وہ خوش تھا کہ وہ اس پر اپنا رعب جمانے میں کامیاب ہو چکا تھا- لیکن وہ نہیں جانتا تھا کہ اس کوشش میں وہ اس سے کتنا دور جا چکی تھی- اور اب تو وہ اس کے سامنے سے بھی کترانے لگی تھی- پھر ایک روز علی نے عجیب منظر دیکھا وہ جیسے ہی گلی کا موڑ مڑا- اس نے اپنے چوبارے پر پری گل کو کھڑے دیکھا وہ نہ صرف کھڑی تھی- بلکہ ساتھ والے گھر کی منڈیر پر جھکی اشاروں میں کچھ بات بھی کر رہی تھی- یہ دیکھتے ہی اس کا دماغ گھوم گیا- تو اب اس نے چوری چھپے دوستیاں کر لی ہیں- تو کچھ دیر وہیں رکا رہا- اور پھر اس کے نیچے اترنے کا انتظار کرنے لگا- جب اسے یقین ہو گیا کہ وہ گھر میں- ا چکی ہوگی تو گھر کے اندر داخل ہوا -کھانا کھاتے ہوئے اس نے پری گل سے تمام دن کی روداد پوچھ ڈالی – تو وہ رٹو طوطے کی طرح اپنے کاموں کی فہرست گنوانے لگی -وہ منتظر تھا کہ وہ بتائے گی کہ وہ چھت پر کس کام سے گئی تھی- مگر پری گل نے اس بات کو چھپا لیا تھا اسے یقین ہو گیا کہ پری گل اتنی سیدھی نہیں ،جتنا وہ اسے سمجھ بیٹھا تھا- کچھ روز بعد اس نے رنگے ہاتھوں پری گل کو سیڑھیاں اترتے دیکھ لیا- وہ اپنے ہاتھ کے پیچھے کچھ چھپا رہی تھی- اور علی کو اپنے سامنے دیکھ کر تو گویا اس کی رنگت فق ہو گئی- کہاں سے ا رہی ہو اور یہ کیا چھپایا ہوا ہے- جب اس نے گھوم کر دیکھا تو اس کے ہاتھ میں ایک رسالہ تھا -علی نے الٹ پلٹ کر دیکھا اور پھاڑ کر رسالے کو کوڑے دا ن میں پھینک دیا- اس کا بس نہ چل رہا تھا کہ وہ پری گل کا حشر کر دیتا – پری گل ساری رات کانپتی رہی اور وہ اپنے ضبط کو ازماتا ہوا گھر سے باہر نکل گیا – اج کے بعد میری غیر موجودگی میں تم کسی سے ملی تو تمہاری ٹانگیں توڑ دوں گا – یہ محض اسے دھمکا ہی سکا اتنی نازک سی تو وہ تھی ایک بار اس پر ہاتھ اٹھانے کا دکھ جو اسے لگا تھا، وہ یہ دکھ دوبارہ اٹھانا نہیں چاہتا تھا- پری گل کی حرکتیں دن بدن ناقابل برداشت ہوتی جا رہی تھی محلے کی لڑکیاں اس کی غیر موجودگی میں گھر انے لگی- وہ اس سے اتنا ڈرتی تھی، لیکن پھر بھی نافرمانی سے باز نہ اتی تھی- اج بھی یہ ایک ایسا ہی دن تھا گاؤں میں میلہ لگا تھا -ساری لڑکیوں نے مل کر پری گل کے گھر پر دھاوا بول دیا- اپنی ساری سہیلیوں میں وہ اکیلی شادی شدہ تھی -اس کے پاس میک اپ کا سامان تھا زیورات تھے – رنگ برنگے کپڑے تھے- بس یہی کشش ان کو بھری دوپہر میں اس کے گھر کھینچ لایا کرتی تھی -وہ ساری ایک دوسرے کو سجاتے ہوئے کہہ رہی تھی کہ پری گل اتنی اداس کیوں ہوں؟ ارے اسے یہ فکر ہے کہ کہیں سلطان راہی نہ اجائے – وہ نہیں ائے گا اج بھائی بتا رہا تھا کہ اس نے علی کو دوستوں کے ساتھ شہر جاتے دیکھا ہے- تبھی تو ہم ائے ہیں ،مریم نے جیسے اپنی سہیلی کی تسلی کرائی -نہیں ایسی کوئی بات نہیں بس میرا دل میلے میں جانے کو چاہ رہا تھا- اس کا چہرہ اتر گیا -تو چلو واپسی پر تمہیں گھر چھوڑ دیں گے- سب کے اصرار پر وہ تیار ہو گئی -بہت مزہ ائے گا اور شہر گیا علی تو رات گئے واپس ا جائے گا- لیکن ہم تو گھنٹے میں ہی گھوم کر واپس ائیں گی- لیکن میلے میں گھومتے ہوئے انہیں چار گھنٹے لگ گئے – گھر اتے ہوئے وہ ڈر رہی تھی- لیکن دوست نے ہمت بنائی کہ علی سے ڈرنے کی ضرورت نہیں- اس کا مقابلہ کرنا زیادہ سے زیادہ یہ ہوگا کہ وہ تمہیں گھر بھجوا دے گا -تو ایسے ڈر کر جینے سے کیا فائدہ تمہیں اپنی مرضی سے رہنے کا حق حاصل ہے- ان کا یہ سارا لیکچر سن کر جب وہ گھر میں داخل ہوئی -تو علی کو صحن میں ٹہلتے ہوئے پایا -وہ اسی کا انتظار کر رہا تھا- مضبوط قدموں سے چلتی اس کے سامنے کھڑی ہو گئی- اور وہ ٹھان کر ائی تھی کہ انچ نہیں ڈرے گی- کہاں سے ا رہی ہو تم؟ سوال حسب توقع تھا- میلے میں گئی تھی -اس نے بھی انکھوں میں انکھیں ڈال کر بے خوفی سے کہا -علی نے حیرت سے اس کی انکھوں میں اتری بغاوت کو دیکھا- اور کہنے لگا کہ میں تم پر ہاتھ نہیں اٹھانا چاہتا تھا- اور اسے چھوڑنا اس کے لیے ممکن نہ تھا- اسے لگا کہ جیسے وہ خود سے ہار گیا ہے- اپنا سارا غصہ-اس کی انکھوں میں اتری بغاوت میں ڈھلا دیکھ کر وہ کیا کرتا -اسے لگا جیسے وہ بے بس ہو گیا ہے- اور پری گل اپنی بہادری پہ خود کو دات دیتی بے حد خوش تھی- پری گل نے دیکھا کچھ دنوں سے وہ بہت خاموش تھا- اور نہ ہی غیر ضروری کام کہتا ایک دوست کے ساتھ پری گل نے اسے کوئی بات کرتے سنا تھا وہ اج کل اپنے کام کے حوالے سے پریشان تھا- اس کے الو کے چپس نہیں بک رہے تھے- روز ریڑھی لگاتا اور شام کو خالی ہاتھ لوٹتا -رات کو اس کی چارپائی کی پائنتی پر بیٹھ کر اس کے پیر دباتے ہوئے پری گل کو اس پر بے پناہ ترس ایا -اور پریشان اور اداس اسے دیکھ رہی تھی- اب فیکٹری کی جگہ بوائز کالج کے باہر ریڑھی کیوں نہیں لگاتے؟ وہاں بکری زیادہ ہوگی بلکہ چپس کیوں ساتھ پکوڑے سموسے اور چکن رول کا بھی اضافہ کر لیں- اس کی بات پر علی نے یکلخت اپنے پیر سمیٹ لیے- اور اٹھ کر بیٹھ گیا- اخر یہ خیال اتنے دنوں میں اسے کیوں نہ ایا؟ اور جن دوستوں کو وہ اپنے مسئلے سنا رہا تھا انہوں نے بھی کوئی ایسا عقل کا مشورہ نہ دیا- پری کل کو وہ کم عقل اور بے وقوف سمجھتا تھا لیکن اس نے کتنا کارامد مشورہ دیا -اصل میں اس کے کسی حریف نے فیکٹری میں اس کے کیچپ اور الوں کے متعلق کوئی افواہ اڑا دی تھی -اور اب کوئی اس کی ریڑھی سی چپس نہیں خرید رہا تھا -پری کے مشورے سے اس کا کام چل نکلا- وہ اس کی مددگار تھی ضروری ساما ن گھر میں تیار کرتی -اور پری گل کی باتوں کو وہ اہمیت دینے لگا- اس کے لیے چیزیں خرید کر لانے لگا- اور اس نے دیکھا پری گل اب بہت خوش رہتی ہے- اس کے ساتھ ہسنتی ہے باتیں کرتی ہے اور ہر کام بھی خوشی سے کرتی ہے اس کی پرواہ کرتی ہے- اس کا خیال رکھتی ہے اور اس کے لیے فکر مند رہتی ہے- یہ پری گل کچھ عرصہ قبل والی پری گل سے بالکل مختلف تھی- یہ اعتماد اسے علی کی محبت نے دیا تھا -اس کی دن بدن رنگت کھلتی جا رہی تھی اور ہیرے جیسی چمکتی انکھوں کو دیکھ کر وہ اکثر سوال کرتا ،کہ تم اتنا کیسے بدل گئی ہو؟ اب تمہیں نہ سہیلیوں کی ضرورت ہے -اور نہ ہی تم گھر سے باہر جاتی ہو -نہ میری حکمعدولی کرتی ہو- جس پر وہ مسکرا کر کہتی کہ اپ میرے دوست بن گئے ہیں -پھر یہ تبدیلی کیسے ائی؟ جس روز تم میلے سے واپس ائی تھی میں اس دن ہار مان گیا تھا -مجھے لگا کہ میں اب دوبارہ تم پر کبھی اعتبار نہ کر سکوں گا- سچ کہوں تو پہلے کبھی تم نی مجھے اپنی محبت کا اعتبار دیا ہی نہیں- تو میں اس کی حفاظت کیسے کرتی بلا وجہ کی روک ٹوک پابندیاں ،انسان کو بغاوت پر اکساتی ہیں- پھر وہ ان کے لیے چور راستوں کا انتخاب کرتا ہے -عورت کو زیر کرنے کے لیے محبت سے بڑا کوئی ہتھیار نہیں- ہمارا غصہ روک ٹوک، سختی، پابندیاں مجھے نہیں روک سکتی تھی، لیکن تمہاری محبت نے مجھے باندھ دیا- اور میں محبت سے بغاوت بھلا کیسے کر سکتی ہوں- اچھا تو تم مجھ سے محبت کرتی ہو- اس نے اخری بات اچک کر شوخی سے کہا – نہیں تو وہ برملا کہتی مڑ گئی- لیکن علی پر جو بھید کھل چکا تھا وہ اب اس سے دستبردار ہونے کو تیار نہ تھا- بادلوں نے چاند سے پہرا ہٹایا تو ستارے بھی انہیں دیکھ کر کھلکھلانے لگے – اردو کہانیاں خواتین ڈائجسٹ
Muhabbat kay Rishte | UrduZone,"کوئی چوتھی بار آ کر فاطمہ نے کھڑکی سے باہر جھانکا تھا, اس مرتبہ بھی بالکل ویسا ہی منظر تھا جیسا پہلے تھا, ہاں البتہ سامنے کے دو گھر چھوڑ کر تیسرے گھر کے اگے رش لگا دیکھ کر اسے تجسس ہوا, یا اللہ اب ادھر کیا ہو رہا ہے- دیکھوں تو, اور کرسی گھسیٹ کر دیکھنے کو کھڑی ہو گئی, درمیان میں ڈھیروں ساگ پھیلائے وہ سب ارد گرد گھیرا ڈالے بیٹھی تھی – کچھ انہوں نے پالک اور ساگ کے گٹھے بنا رکھے تھے اور دوسری انہیں کاٹتی جا رہی تھیں – اپس میں ایک دوسرے کے ساتھ ہنسی مذاق اور خوشگپیوں میں مصروف  عورتیں اسے ذرا اچھی نہ لگیں  دیکھتے ہی دیکھتے چند منٹوں میں ساگ اور پالک کٹ گئی, تو نہ جانے وہ کتنی دیر ان کی بے فکری اور فارغ البالی پر کڑھتی رہی اگر اس کا چھ ماہ کا چھوٹا بچہ علی اٹھ کے رونے نہیں لگ جاتا – فاطمہ کا میکا اور سسرال دوسرے شہر میں تھے اور وہ خود بھی وہاں اپنے سسرال میں ہی رہ رہی تھی- سرمد کی جاب چونکہ ادھر تھی, اپنے ایک دوست کے ساتھ روم شیئر کر کے رہتا تھا, اور ہر ویک اینڈ پر گھر چلا جاتا- ابھی ایک ماہ پہلے ہی اس محلے میں گھر کرائے پر لے کر فاطمہ اور بچوں کو لے کر آ گیا تھا- علی سے بڑے تین سالہ امن کو بھی ادھر آ کر ہی سکول داخل کروایا تھا- گرچہ ابھی ان کے محلے میں کسی سے جان پہچان تو نہ تھی پھر بھی چند دنوں میں فاطمہ یہاں کی عورتوں اور بچوں سے اچھی خاصی بیزار ہو گئی- وجہ ہی کچھ ایسی تھی ,عورتیں دن چڑھے جو دھوپ سینکنے کو گھروں سے باہر نکلتی تو ساری دوپہر گلی میں ہی گزار دیتی- اپس میں خوشگپیاں کرتی سلائی سے لے کر سبزی کاٹنے اور مصالحہ پیسنے تک ان کے سارے کام گھر کے باہر گلی میں ہی انجام پاتے, جیسے ہی بچوں کے گھر واپس انے کا ٹائم ہوتا اندر چلی جاتی- اور پھر بچے شام کو سکول سے آ کر جب کھیلتے, تو خوب ہنگامہ رہتا ,جس سے فاطمہ کو خوب کوفت ہوتی ,ایک دن فاطمہ دوپہر میں بچوں کو سلانے جو لیٹی تو ساتھ میں اس کی خود بھی انکھ لگ گئی, ابھی چند ہی منٹ گزرے ہوں گے کہ باہر کی بیل سے اس کی انکھ کھل گئی ,ایسا لگتا تھا کوئی بیل پر ہاتھ رکھ کر اٹھانا بھول گیا ہے- خدایا خیر,   لگتا ہے کوئی افت آگئی ہے, اس نے بھاگ کر دروازہ کھلا تو سامنے ایک مسکین صورت محلے کا بچہ کھڑا تھا, اور اسے دیکھتے ہی سلام کرنے لگا ,کیا مسئلہ ہے- کیوں اس طرح سے بیل دے رہے ہو, بچوں کی اس حرکت پر اسے بے پناہ غصہ آیا, پھر سلام کا جواب کہاں دینا تھا بلکہ اکھڑے ہوئے لہجے میں بولی, بھاگ جاؤ یہاں سے, کسی کو کوئی بال نہیں ملے گا – اور اگر دوبارہ بال کے لیے بیل بجائی تو تمہاری پٹائی لگا دوں گی- اور خبردار اپنے گھر کے اگے کھیلو کسی نے آئندہ میری بیل بجائی تو بہت بری طرح پیش آؤں گی- سوری انٹی اپ ہمیں آج بال دے دیں دوبارہ آپ ہماری بال آئے بھی تو واپس نہ کیجئے گا- بچے منتیں کرتے رہے مگر وہ الٹا غصے میں انگارہ بنی اندر آگئی- وہ تو شکر ہے کہ امن اور علی ابھی تک گہری نیند سو رہے تھے, ورنہ شور سے اٹھتے تو امن کچی نیند سے جاگ جاتا تو فاطمہ کے لیے اسے چپ کروانا مشکل ہو جاتا – شام تک جا کر اس کا غصہ ٹھنڈا ہوا وہ بھی سرمد کے افس آنے کا ٹائم ہو چلا تھا تو اسے اپنا منہ ٹھیک کرنا پڑا ,یار کیا ہی مودب اور اچھے بچے ہیں, اس محلے کے- مجھے دیکھ کر فورا سلام کرتے ہیں- اتنی احترام سے پیش اتے ہیں, سچ میں میں تو حیران ہوتا ہوں, کہ اج کل کے زمانے میں جب انٹرنیٹ کے سوا کسی اور سے واسطہ بچے رکھنا ہی نہیں چاہتے, تو یہ کس قدر تہذیب یافتہ ہیں ,رات کا کھانا کھا کر بچوں سے کھیلتے ہوئے سرمد اسے بتا رہا تھا- لیکن برتن سمیٹ کر کچن میں جاتے ہوئے فاطمہ کو تو گویا بریک لگ گئی- چھوڑیں سرمد اپ بھی کن بچوں سے متاثر ہو رہے ہیں, جو سکول سے انے کے بعد سارا وقت باہر کھیلتے رہتے ہیں- خدا کی پناہ نہ ان کی ماؤں نے منع کرنا ہے ,خود گھروں میں ارام کرتی ہیں اور انہیں باہر نکال دیتی ہیں- چاہے یہ دوسروں کا جینا حرام کر رکھیں- بچوں کی تعریف کر کے سرمد نے گویا اس کی دکھتی رگ پر ہاتھ رکھ دیا تھا- تبھی اس نے دل کی بھڑاس نکالی- خیریت کوئی بات ہوئی ہے کیا, اتنا غصہ کیوں کر رہی ہو- سرمد کو اس نے ساری بات بتا دی- جس پر وہ کہنے لگا کہ فاطمہ تم بھی حد کرتی ہو- بچوں سے کیا مقابلہ, گیند دے دینی تھی, یوں ڈانٹ کر تم نے اچھا نہیں کیا- ہاں جیسے مجھے تو کوئی کام نہیں کہ میں ہر وقت بیل کے جواب میں بھاگتی رہوں, ان بدتمیز بچوں کو بال مل بھی جاتی تو انہوں نے چین نہیں لینے دینا تھا -لیکن دیکھو کل جب تمہارے بچے بھی اسی طرح کھیلیں گے تو کیا گلی کے باقی بچوں کی طرح تم انہیں بھی بال واپس نہیں کرو گی -جس پر وہ اچھل پڑی اور کہنے لگی ہائے سرمد یہ اپ کیا کہہ رہے ہیں ,اللہ نہ کرے , اتنے گندے ماحول میں کبھی بھی بھیجوں گی نہیں مجھے انہیں خراب کروانے کا کوئی شوق نہیں ,جس پر سرمد نے خاموش ہونے میں ہی عافیت جانی- کیا بتاؤں اپ کو, سرمد نے اتنے عجیب سے علاقے میں گھر لیا ہے- جہاں کی عورتیں اور بچے گھر میں کم ہی ٹکتے ہیں- ہر وقت گلی میں رہتے ہیں- وہ پچھلے 20 منٹ سے مسلسل امی سے باتیں کر رہی تھی -اور موضوع گفتگو محلے کی عورتیں اور بچے ہی تھے -کس کے گھر کون آیا ہے کون گیا ہے ذرا بھی چھپا نہیں رہتا- ہر کوئی لفافے کے اندر پڑی تک چیز کو  بھانپ لیتا ہے- ہر وقت ماؤں اور بچوں نے تماشہ لگایا ہوتا ہے, امی اسے بار بار محلے میں سے کسی سے کوئی رابطہ نہ رکھنے کی تاکید کر رہی تھی- چھوڑو بیٹا تم نے کیا لینا دینا ہے- ان عورتوں سے تم بس اپنے بچوں پر توجہ دو اور کسی سے میل جوڑ بڑھانے کی ضرورت نہیں- امی توبہ کریں مجھے تو کوئی شوق نہیں, اللہ کا شکر ہے کہ میں بہت خوش ہوں اور اپنے گھر میں اتنی مصروف ہوں, کیونکہ مجھے کسی کے گھر جا کر دیکھنے کی ضرورت ہی نہیں کہ کون کیا کر رہا ہے- میں تو بس محلے میں نکلو اور کوئی سلام کرے تو میں تو جواب دیے بغیر ہی اگے چل پڑتی ہوں اس لیے کہ میں ان کے ساتھ کوئی تعلق ہی نہیں رکھنا چاہتی- امی کو خوب سنا کر اس کا دل ہلکا ہو گیا- تو اس کے بعد اس نے فون بند کر دیا -اج فاطمہ کی دوست فائزہ آئی ہوئی تھی اتنی مدت کے بعد جب  ملی تو بہت اچھا لگا- بچپن سے لے کر جوانی, شادی تک تمام ہی قصے ایک دوسرے نے سب بچوں کو بھی سنا ڈالے- اور فاطمہ نے تو نہ جانے کتنے کھانے بنا کر اپنی سہیلی کی خدمت مدارت کی- سچ  بہت اچھا لگا وعدہ کرو کہ تم بھی میرے گھر جلدی اؤ گی ,اور اسے رخصت ہوتے ہوئے اپنے گھر آنے کی دعوت بھی دے دی ,فاطمہ بس ایک بات کہوں تمہارا علاقہ اور محلے کا ماحول بڑا عجیب سا ہے ,یہاں لوگ بڑے بیکورڈ ہیں- مجھے لگتا ہے کہ تمہیں کسی اچھے جگہ پر گھر لینا چاہیے- خدا کی قسم میرے علاقے میں اتنے خوبصورت مکان ہیں تم جلدی وہاں شفٹ ہو جاؤ- پھر ایک پاس رہیں گے تو کوئی مسئلہ بھی نہیں ہوگا -ہاں تم ٹھیک کہہ رہی ہو میں بہت جلد اب اس علاقے سے جان چھڑا لوں گی فاطمہ کی سہیلی کہنے لگی ,ہماری سوسائٹی میں تو یہ حال ہے کہ جنازہ چلا بھی جائے تو کوئی جا کر خبر نہیں لیتا وہ اپنی سوسائٹی کی خوبیاں بتا رہی تھی کہ وہاں کتنی سیکیورٹی ہے اور وہاں پر کوئی کسی کو تنگ نہیں کرتا, ہر کوئی اپنی اپنی زندگی میں مگن رہتا ہے, بس ٹھیک ہے تم  بھائی کو منا لو- فاطمہ اس طرح  میری سوسائٹی میں آ جاؤ گی تو ہم دونوں فرینڈز ہر وقت ایک ساتھ  رہیں گی- چھٹی کا دن محلے میں خوب ہنگامہ لے کر اترتا تھا- آج بھی ان منحوسوں نے ارد گرد کے محلے والوں کو دعوت عام دیکھ رہے دے رکھی تھی- تب ہی اس قدر باہر شور مچا ہوا تھا- سرمد سو کر اٹھا تھا بچے اپنے کھلونوں میں مصروف تھے -جبکہ علی واکر میں بیٹھا باہر اٹھتے شور سے خوش ہو کر تالیاں بجا رہا تھا- سرمد بیٹے کی طرف متوجہ ہوا اور کہنے لگا اپ بہت خوش ہیں- چلو اچھا ہے کہ میں اپ کو باہر بچوں کے ساتھ کھلا کر لاتا ہوں ,لیکن یہ سننا تھا کہ فاطمہ کو تو پتنگے لگ گئے ,اس نے کہا کہ ایسا ہرگز نہیں ہوگا , اپ ان بچوں کے ساتھ میرے بچوں کو کھلائیں گے, اس قدر فضول  لوگ ہیں- یہ لوگ میرے بچوں کے ساتھ کھیلنے کے قابل نہیں- سرمد کو بہت افسوس ہوا اس نے کہا کہ جب سے تم اس محلے میں آئی ہو ,ہر وقت اس کی برائیاں کرتی رہتی ہو ,جس پر وہ فورا بولی ہاں میں چاہتی ہوں کہ ہم کسی سوسائٹی میں موو ہو جائیں- اور اس بیک ورڈ محلے کو چھوڑ دیں- جس پر اس نے کہا کہ یہ بات اب دوبارہ زبان پر مت لانا فاطمہ-  وہ تو خواب سجائے بیٹھی تھی کہ بہت جلد وہ اپنی سہیلی  کی سوسائٹی میں موو ہو جائے گی- جہاں پر ہر طرف سکون اور امن اور چین ہوگا- کیونکہ سرمد اسے صاف صاف بتاتا ہے کہ ایک سال کا ایگریمنٹ ہے اور جتنا ایڈوانس میں نے اس گھر کے لیے بھر دیا ہے- اس گھر کو خوبصورت طریقے سے ڈیزائن کرنے اور تمہاری خواہش کے مطابق فرنیچر ڈالنے میں میری ساری سیونگ لگ گئی ہیں -اب ممکن نہیں کہ میں اس گھر کو ایک سال سے پہلے چھوڑ سکوں, جس پر فاطمہ جواب میں کہتی ہے کہ میرا گزارا اس  میں بہت مشکل ہے -اپ مجھے واپس امی کے پاس بھجوا دیں- کم از کم  سکون تو ہوگا- سرمد یہ بات سن کر اتنا دل برداشتہ ہوا کہ گھر سے باہر نکل جاتا ہے, بچے گھیر لیتے ہیں اور کہتے ہیں کہ آئیں انکل ہم اپ کے ساتھ  کھیلتے ہیں- کرکٹ کا تو اسے ویسے ہی جنون تھا ,خوب دو گھنٹے بچوں کے ساتھ کرکٹ کھیل کر اس کا موڈ بحال ہو گیا- لیکن اندر فاطمہ جلتی رہی گھر واپس آیا تو اس کا موڈ اچھا تھا- سچ مزہ آ گیا بچوں کے ساتھ کرکٹ کھیلی, ورنہ گھر سے افس اور افس سے گھر کے چکر میں بندے کو اور کچھ سوجھتا ہی نہیں ,اور جسم کا الگ بیڑا غرق ہو جاتا ہے- کچھ گھنٹے پہلے والی ناراضگی کو بھلا کر فاطمہ سے ایسے بات کر رہا تھا کہ جیسے کبھی کچھ ہوا ہی نہیں- اب تو سرمد نے ہر اتوار کو معمول بنا لیا کہ وہ بچوں کے ساتھ کرکٹ کھیلنا نہ بھولتا- اگر کسی وجہ سے وہ نہ جاتا تو بچے بلانے آ جاتے- فاطمہ اتنا ہی احتجاج کرتی لیکن وہ ہر بات ان سنی کر دیتا اس روز سرمد کو افس کے کام سے باہر جانا تھا -وہ تو صبح   سویرے نکل گیا -علی کو گھر میں بخار نے ان گھیرا- دوائی دی لیکن پھر بھی وہ چڑچڑا اور بے چین تھا, گھر کا کام بھی وہ نہ کر سکی اور پھر اسے اٹھائے اٹھائے پھرتی رہی- امن سکول سے گھر ایا تو فاطمہ نے اسے کھانا کھلایا اور سلانا چاہا- اور کچھ اس کو سلاتے سلاتے تھکن سے سو گئی- اج امن کا سونے کا دل نہ تھا ماں کو اور سوتے دیکھ کر وہ بیڈ سے اترا اور کمرے سے باہر نکل گیا- کچھ دیر تو ٹی وی کے سامنے بیٹھ کر اپنے پرانے کھلونوں اور کاروں سے کھیلتا رہا ,اب اس کا رخ کچن کی طرف تھا- چولہے کے پاس رکھی ماچس  دیکھ کر اسے بہت خوشی ہوئی –  جسے فاطمہ اج کیبنٹ پہ رکھنا بھول گئی تھی- ماچس پکڑے وہ ساتھ والے کمرے میں گھس گیا اور پردے کے پیچھے چھپ کر بیٹھ کر لگا جلانے ایک ایک کر کے ساری تیلیاں – ہونا کیا تھا ایک  پردے پر جاگری جیسے ہی اس نے اگ پکڑی وہ خوفزدہ ہو کر بھاگا -اور ماں کی ڈانٹ سے بچنے کے لیے چھپنے کی جگہ تلاش کرنے لگا- اؤٹ …  اسی وقت باہر گلی میں شور اٹھا تھا – فیضان کی گیند پر حارث نے چھکا مارنے کی کوشش  کی- جو زوردار ہٹ ماری تھی تو گیند سیدھا جا کر فاطمہ کی چھت پر گری تھی- اب کھیل کے رول کے مطابق نہ صرف اؤٹ ہو چکا تھا- بلکہ اسے چھت پر  جا کر گیند اٹھانا تھی ویسے بھی تو فاطمہ نے انہیں گیند دینا نہیں تھی- اس لیے بچوں نے یہ رول بنا رکھا تھا -چلو  یار جلدی کرو بال لاؤ جا کر ہمیں گیم ختم کرنی ہے- ویسے بھی اکیڈمی کا ٹائم ہونے والا ہے- حارث کسے طرح کھڑکیوں سے لٹکتا اور گرلوں کو پکڑتا چھت پر پہنچا جوں ہی گیند اٹھانے کو جھکا – نیچے سے جلنے کی بو ائی, وہ تھوڑا سا اگے ہو کر دیکھنے لگا ,نیچے گلی کے ساتھ کمرے کی کھڑکی سے دھواں باہر کو آ رہا تھا – وہ گھبرا کر بچوں کی طرف ایا – باہر گلی میں جو کہ بال کے لانے کا انتظار کر رہے تھے- عمر فراز حسن لگتا ہے سرمد بھائی کے گھر اگ لگی ہوئی ہے – کھڑکی سے دھواں نکل رہا ہے – پتہ نہیں ہے انٹی کہاں ہے- جاؤ اپنے گھروں سے پانی لاؤ – اور عمر تم جلدی سے بیل کر کے انٹی کو بتاؤ- میں نیچے اتا ہوں ,حارث کے اتنا کہنے کی دیر تھی کہ گلی میں ایک دم کرسناٹا چھا گیا – بچے دوڑے کوئی ڈول پکڑ کر لایا, اور کوئی پانی کا کین- لیکن اگ لگی   کیسے اسے یہ سمجھ میں نہ ایا- پھر اس نے اندر کی طرف دوڑ لگائی علی کو بغل میں دبائے ,وہ امن کو ڈھونڈ رہی تھی- لیکن امن کی اواز ا ہی نہ رہی تھی – اندر سے تو انٹی کوئی باہر نہیں ایا ہم نے چیک کر لیا ہے- تو پھر وہ کدھر چلا گیا ?اب وہ پورے گھر میں امن کو ڈھونڈ رہی تھی- بچے اگ بجھا رہے تھے -اسے کچھ ہوش نا تھا – انٹی  امن ڈرائینگ کے پردے کے پیچھے چھپ کر بیٹھا تھا – حارث نے اسے اٹھا کر فاطمہ کے سامنے  کر دیا -اسے صحیح  دیکھ کر اس کی چیخیں نکل گئی-  دھاڑیں مار مار کر بچوں کے ساتھ خود بھی رو رہی تھی – ادھر بچوں کی کوششوں سے اگ پر قابو پا لیا- پردے نے اگے پڑی لکڑی کے صوفے کو بھی اپنی لپیٹ میں لے لیا تھا – جس کی وجہ سے کالین کا بھی کچھ حصہ جل گیا-  دو بچوں نے اگ بجھانے کی کوشش میں اپنے ہاتھ بھی جلا لیے- بچے تو اگ بجھا کر واپس چلے گئے لیکن جب ان کی مائیں باری باری ا کر فاطمہ کو حوصلہ دے رہی تھی- کہ اللہ کا شکر ادا کرو بیٹا کہ کسی بڑے نقصان سے بچ گئی ہو, پریشان مت ہو ہم تمہارے ساتھ ہیں ,اور وہ اس کے سر پر شفقت سے ہاتھ رکھ رہی تھی -سرمد رات کو گھر پہنچا تو گھر کی حالت اور بیوی کے چہرے پر اڑتی ہوائیاں دیکھ کر رنجیدہ ہو گیا -سارا قصہ سنایا تو پھر سوئے ہوئے امن اور علی کو پیار کیا- اس کی انکھوں میں انسو تھے- اور وہ بار بار اللہ کا شکر ادا کر رہا تھا- اگلے دن افس ضرور گیا لیکن جلدی واپس آ گیا- اور کہا کہ میں  شرمندہ ہوں فاطمہ میں نے تمہاری بات نہیں مانی- اب ہم بہت جلد سوسائٹی میں گھر لے لیں گے- اگر تم لوگوں کو کل کچھ ہو جاتا تو میں  اپنے اپ کو کبھی معاف نہ کر پاتا- وہ انتہائی رنجیدہ تھا نہیں سرمد ایسا مت کہیں- ایسا نقصان یا پریشانی تو کہیں بھی ہو سکتی ہے- میں ابھی پراپرٹی ڈیلر کے پاس سے آ رہا ہوں اسے میں نے کہا , مجھے کسی اچھی سوسائٹی میں گھر دکھا دے-  اور مالک مکان سے بھی معاملات میں نمٹا ہی لوں گا – جیسے ہی گھر اچھا ملے گا ہم شفٹ ہو جائیں گے – بس اب میں نے فیصلہ کر لیا ہے-  لیکن فاطمہ کے بدلے انداز دیکھ کر سرمد حیران رہ گیا کیونکہ اس نے اعلان کیا کہ اس محلے سے کہیں نہیں جاؤں گی- لیکن سرمد نے اسے کہا کہ میں تمہیں خوش دیکھنا چاہتا ہوں فاطمہ اور اب یہ فیصلہ میں نے دل اور دماغ سے کیا ہے- لیکن فاطمہ کی بات سن کر اج سرمد حیران رہ گیا- الحمدللہ میں اپ کے ساتھ بہت خوش ہوں سچ کہوں تو انسانیت اور پیار اور ہمدردی کا جو عملی مظاہرہ میں نے ان محلے والوں میں دیکھا ہے -وہ دنیا کے کسی اچھی سے اچھے سوسائٹی میں نہیں ملے گا-اگر بچے وقت پر نہ اتے تو شاید ہم تینوں اپ کے پاس نہ ہوتے- جس طرح انہوں نے بھاگ بھاگ کر اگ بجھائی -کچھ بچوں نے تو اپنے ہاتھ بھی جلا لیے اپنی پرواہ نہیں کی- پھر ان کی ماؤں نے آ کر جس طرح میری دل جوئی کی وہ  بولتی چلی گئی –  میں یہ سمجھ کیوں نہ سکی کہ اچھے انسانوں سے سوسائٹی بنتی ہے- جہاں پر دکھ سکھ بانٹے جاتے ہوں, صرف مکان سے تو کچھ بھی نہیں ہوتا- سرمد مجھے یہیں رہنا ہے اور اپنے بچوں کو بھی ان بچوں جیسا بنانا ہے- جو دوسروں کے کام انے کو ہر دم تیار رہتے ہیں, سرمد وہ تو پہلے دن سے ہی ان محلے والوں کا قدردان تھا ,جب یہاں کے  بچے بڑے سب مل کر اس کا سامان ٹرک سے نکلوا کر اندر رکھوا رہے تھے اور اسے اور کیا چاہیے تھا فاطمہ نے ان کے حق میں یہ فیصلہ دے دیا تھا -تو وہ دل ہی دل میں اللہ کا شکر ادا کر رہا تھا- تو پھر چلیں وہ علی کو اٹھاتے ہوئے کہنے لگی – کہاں.. بھئی جن بچوں نے اگ بجھانے میں اپنے ہاتھ جلائے ہیں چل کر ان کے حال پوچھیں. اور ان کے ماں باپ کا بھی شکریہ ادا کریں .ٹھیک ہے میں بھی تمہارے ساتھ چلتا ہوں .دونوں امن اور علی کی انگلی پکڑ کر خوشی خوشی محلے والوں کا شکریہ ادا کرنے  چلے گئے – اردو کہانیاں خواتین ڈائجسٹ"
Dusri Shadi | UrduZone,آپا کیوں رو رو کے خود کو اتنا ہلکان کر رہی ہیں، کر رہے ہیں مجاہد بھائی دوسری شادی ،تو کر لینے دیں- خود ہی مرغا بن کے توبہ نہ کریں، تو پھر کہنا- صوفے پر لیٹے ہوئے مزے سے پوپ کارن کھاتے ہوئے اس نے آپا کو مشورے سے نوازا- جانے کب سے اماں کے پہلو سے لگی مجاہد کی دوسری شادی کا رونا رو رہی تھیں- مجاہد کی جگہ اگر اعظم ہوتا نا ،تو پھر تم سے پوچھتی- آپا نے روٹھے ہوئے لہجے میں کہا. انہیں ناجیہ کا مشورہ بالکل پسند نہیں- قسم لے لیں آپا جو منع کروں بلکہ اعظم ارادہ تو باندھے- ایمان سے ساری رسمیں کرواؤں گی ،اپنے ہاتھوں سے دلہن سجاؤں گی ان کی- اس کے چہرے پر ایک شکن تک نہیں آئی تھی- سچ کہہ رہی ہو اندر اتے اعظم نے اس کی بات سن لی -اور فورا تصدیق چاہی- 100 فیصد، وہ صوفے پر اس کے لیے جگہ بناتے ہوئے بولی- اور اماں اسے گھورتی رہ گئی دیکھ لو پھر تم مکر نہ جانا -اعظم نے جیسے بات پکڑ لی تھی -کبھی نہیں، وہ اس قدر اعتماد سے بولی کہ راشدہ بھی اپنا غم بھول کر اسے دیکھنے لگی- ناجیہ ذرا میرے ساتھ کچن میں آنا -اماں نے اسے حکم صادر کیا- ان کے پیچھے وہ کچن پہنچ گئی ،پاگل ہو گئی ہو تم کچن میں داخل ہوتے ہی اماں اس کی طرف تیزی سے پلٹی تھی کہ وہ اچھی خاصی گھبرا گئی- توبہ امی دل نکال لیا میرا آپ نے- وہ دل پر ہاتھ رکھتے ہوئے بولی تمہیں سنبھال رہی ہوں، تمہارا دل نہیں نکال رہی سمجھھی- امی کو غصہ آ گیا -غضب خدا کا شوہروں کے سامنے کوئی ایسے دھڑلے سے شادی کی بات کرتا ہے- ہاں تو امی سچ کہہ رہی ہوں میں شریعت کو سمجھتی اور مانتی ہوں – ایسا نہیں کروں گی کہ آپا کی طرح رو رو کے سارے خاندان نے اپنے شوہر کا نام خراب کروں- وہ کچھ دیر پہلے فرائی کیے شامی کباب اٹھا کر کھانے لگی- شریعت کو سمجھتی تو یہ نہ کہتی- اماں نے پلیٹ اس کے سامنے سے اٹھا لی -شریعت میں صاف ہدایت ہے کہ عورت کی عزت، کردار دیکھ کر اسے پسند کیا جائے- نہ کہ اس کی ظاہری حسن اور دکھاوے سے- اور یہ بھی واضح ہے کہ سب کے حقوق برابر دیے جائیں کسی کی خاطر کسی کو حقیر نہ جانا جائے- اور ادھر مجاہد ابھی سے ساری ساری رات گھر سے باہر گزارنے لگا ہے- خرچے میں راشدہ بیچاری کو تنگ کر رہا ہے – بچوں تک سے ملنے کا وقت نہیں رہا اس کے پاس- اماں بس بولتی چلی گئی ،ایسا ہے کیا ؟ناجیہ کو افسوس نے آ گھیرا- اور نہیں تو کیا وہ چائے کپوں میں ڈال کر ٹرے میں رکھتے ہوئے بولی- اور اب بھول کر بھی کبھی شوہر کے سامنے اس طرح کی بات مت کرنا- مرد کا دماغ گھومتے دیر نہیں لگتی- کچھ الٹا سیدھا ہو گیا تو روتے ہوئے میرے پاس مت آنا – اماں یہ کہہ کر کچن سے چلی گئی اور وہ ان کے پیچھے سر جھٹکتی چلی گئی -عدیل اعظم کا جگری دوست تھا اور کولیگ بھی، اکثر رات کو کھانے پر ان کی طرف آ جاتا تھا اور وہ دونوں بھی اس کے ساتھ کو خوب انجوائے کرتے تھے- بھابی ذرا نظر رکھا کریں اعظم پر – آفس میں بہت خوبصورت سٹاف بھرتی ہوا ہے -وہ کھانا لگا رہی تھی کہ عدیل نے شریر لہجے میں اعظم کی طرف دیکھتے ہوئے اسے چڑانے کے لیے کہا -نظر رکھ کر کیا کرنا ہے عدیل بھائی- ناجیہ مسکراتے ہوئے بولی -دیکھ لیں بھابھی پھر ہاتھ ملتی نہ رہ جائیں – یہ نہ ہو اعظم دوسری بھابی کا بندوبست کر لیں اور اپ کو خبر ہی نہ ہو -عدیل نے مزید وضاحت کی -بکو مت اعظم نے اس کے کندھے پر مکا جڑ دیا- رہنے دیں شوق کرنے دیں پورا ان کو ،مشکل ہو جائے گی مجھے کیا پرابلم ہونی ہے- ناجیہ نے ناک پہ سے مکھی اڑائی- دیکھا میری بیوی کی طرف سے کھلی اجازت ہے تم اپنی فکر کرو اعظم مسکراتے ہوئے بولا – تو تو واقعی لکی ہے یار – بھابھی آ پ کو ماننا پڑے گا- وہ نازیہ کی طرف دیکھتے وقت بولا – ویسے اس میں میرا کوئی کمال تو نہیں کیونکہ یہ تو مرد کا حق ہے- لیکن پھر بھی شکریہ- ناجیہ تعریف قبول کرتے کچن کی طرف بڑھ گئی- کیا خیال ہے ذرا بھابی کو آزمایا نہ جائے؟ وہ فورا شرارت سے اعظم کی طرف جھکا-کیا مطلب؟ ویسے یار اعظم عدیلہ ہے بڑی قاتل چیز- وہ اچانک ہی بولا- عدیل نے کچھ سوچ کر اعظم کوآنکھ سے اشارہ کرتے ہوئے کہا اور نازیہ کو دیکھ کر خاموش ہو گیا- نازیہ نے نا سمجھی سے اعظم کو دیکھا لیکن اسے کھانا کھاتے دیکھ کر وہ سر جھٹک گئی -اس کا خیال تھا اعظم خود ہی سے اسے عدیلہ کے حوالے سے بتا دے گا- کیونکہ وہ کوئی بات اس سے نہیں چھپاتا تھا- عدیل چلا گیا اعظم افس کا کام لے کر بیٹھا تو وہ کچن صاف کرنے آ گئی-عدیل بھائی کس کی بات کر رہے تھے، برتن دھوتے ہوئے دماغ میں یہ بات اٹکی رہی- بار بار اس کی دوسری شادی کا ذکر کر کے تم نے اسے یہ ادراک دے دیا ہے کہ وہ اس معاملے میں آزاد ہے اور تم بھی اس کے ساتھ ہو- تو رنگ بدلتے دیر نہیں لگے گی اعظم کو، آ ج کل تو ویسے ہی مرد کے لیے کتنی چوائسسز ہیں- اگر آفس میں کوئی لڑکی دل کو بھا گئی تو اعظم ذرا دیر نہیں لگائے گا ،اسے اپنا لے گا -اماں کی آواز نے ایک دم ہی اس کا دل بوجھل کر دیا اس نے بد دلی سے کام کیا اور کمرے میں آ گئی- اعظم کسی سے موبائل پر بات کرتے ہوئے مسکرا رہے تھے اسے اندر آتا دیکھ کر فورا اللہ حافظ کہہ کر کال بند کر دی – آج تو سب کچھ پرسرار لگ رہا ہے مجھے – ناجیہ نے کھوجتی نظروں سے اعظم کو دیکھا- یار جلدی سے لائٹ آ ف کرو- صبح میں نے جلدی آفس جانا ہے- اس کی طرف پشت کرتے اعظم نے کہا ،اور وہ ساکت بیٹھی رہ گئی وہ بھلا کہاں اس کے بازو پہ سر رکھے بنا سوتی تھی- اس کے نزدیک دال میں ضرور کچھ کالا تھا -انہی تفکرات میں گھری وہ سو بھی نہ سکی-بارش بہار کی آ مد کا پتہ دے رہی تھی اور اندر اس کا دل نہ جانے کیوں خزاں سا ہوا جا رہا تھا -اداس ، کھانا پکا کے وہ ہمیشہ کی طرح ٹی وی کے سامنے بیٹھ گئی- اس کا پسندیدہ ڈرامہ آ نے والا تھا- وہ کچھ دیر بت کی طرح بیٹھی رہی، ٹانگیں لمبی کر کے لیٹی نہ ہی میز پر سے پوپ کارن کی پلیٹ اٹھانے کی زحمت کی- بس چپ چاپ ٹی وی کی سکرین کو تکتی رہی – یہاں تک کہ آنکھیں جلنے لگی -تب موبائل نے شور مچایا اس نے آ نکھیں رگڑ کے صاف کی- اور فون اٹھا لیا دوسری طرف اعظم تھا- جی اعظم ..یار میں آج لیٹ ہو جاؤں گا- تو پلیز کھانا کھا لینا -میرا انتظار مت کرنا- اعظم نے ہدایت دی لیکن اعظم، اعظم آ جائیں یار- کسی نے دور سے اعظم کو پکارا تھا- وہ زنانہ آواز تھی ناجیہ چپ رہ گئی- کچھ نہ بولی- گھر آ کر بات کرتے ہیں – ٹیک کیئر محبت اور عجلت بھرے انداز میں کہہ کر اس نے کال منقطع کر دی- اور ناجیہ کی پلکیں بھیگنے لگی تھیں- کہیں مجاہد بھائی کی طرح اعظم بھی کسی کولیگ کے ساتھ …اس سے آ گے کی سوچ سے روح تک کانپ گئی تھی- مرد ہی چار چار شادیاں کر سکتا ہے حق ہے اس کا -اندر سے کہیں سے طنزیہ آوازآ ئی – آفس میں بزی ہوں گے -میں بھی نا اس نے فورا خود سے نظر چراتے ہوئے اپنے آپ کو مضبوط کیا- یہ اور بات کہ اعظم کے آنے تک نہ کھانا کھانے کو دل کیا -اور نہ ہی کچھ اور کرنے کو- بس چپ چاپ بے چینی سے ادھر ادھر ٹہلتی رہی- اور پھر یہ معمول بنتا گیا اعظم اب اکثر گھر دیر سے آتا- دونوں وقت کا کھانا بھی باہر ہی کھاتا– ناجیہ بس انتظار ہی کرتی رہ جاتی، جس وقت گھر پہ رہتا وہ وقت بھی زیادہ تر موبائل میں مصروف رہتا، لمبی لمبی کالز اور ہونٹوں سے چمٹی مسکراہٹ- ناجیہ کا تو سکون غارت کر گیا تھا- وہ فورا اماں کے پاس دوڑی چلی آ ئی -اور کرو ڈرامے کتنی بار میں نے سمجھایا تھا کہ ہوش کے ناخن لو، سوتن کو جھیلنا آسان نہیں ہوتا -سب بڑے بول ہیں، لیکن نہیں تمہیں تو بہت شوق تھا اب کرو شوق پورے – پہلے اماں بہت برسی پھر اس کے بعد آنسو بہتے دیکھ کر ان کا دل پسیج گیا- میں خود آ کر اعظم سے بات کروں گی تم پریشان مت ہونا- اماں نے تسلی دی تھی- نہیں امی ..آپ بات مت کریں کیا پتا ناراض ہو جائیں ،اور ہو سکتا ہے زیادہ شیر ہو جائیں کہ جو بات پہلے ڈھکی چھپی تھی میں خود ہی سنبھالنے کی کوشش کروں گی ورنہ ،ورنہ کیا؟ ورنہ میں ان سے الگ ہو جاؤں گی اماں- وہ سسک سسک کر رونے لگی میں ان کے ساتھ کسی دوسری عورت کا سایہ بھی برداشت نہیں کر سکتی -اور اماں نے اس کا سر سہلاتے ہوئے ٹھنڈی سانس بھری- آج اس کی سالگرہ تھی وہ بڑے دل سے تیار ہوئی تھی نیوی بلو کلر کی ساڑھی جس پر وائٹ رنگ کے جگمگاتے موتی لگے ہوئے تھے- سفید کلر کی ہی لائٹ جولری- آج تو آپ کو میری طرف لازمی پلٹنا پڑے گا اعظم – آئینے میں اپنے سراپے پر ستائشی نظر ڈالتے ہوئے وہ خود سے مخاطب ہوئی – آج ان کی دعوت تھی عدیل کی طرف- شام ہونے والی تھی لیکن اعظم کا کچھ پتہ نہ تھا -اعظم میری برتھ ڈے کیسے بھول سکتے ہیں ؟بلا اخر اسے مایوسی گھیرنے لگی- تبھی ڈور بیل کی آ واز پر وہ دوڑتی ہوئی پہنچی- السلام علیکم بھابھی ہیپی برتھ ڈے -عدیل پھولوں کا گلدستہ لیے کھڑا تھا – اس نے اداس مسکراہٹ سے تحفہ قبول کیا- آپ لاک لگا کر نیچے آ جائیں میں گاڑی میں آپ کا انتظار کر رہا ہوں ،عدیل نے کہا- تو وہ چونکی لیکن اس سے پہلے کہ وہ کچھ پوچھتی عدیل جا چکا تھا – پھول لے کر اندر آئی تو اس کا فون بج رہا تھا اعظم کا نام دیکھتے ہی اس نے کال پک کر لی- سوری ناجیہ میرے ایک بہت پیارے دوست کی برتھ ڈے ہے مجھے وہاں جانا ہے- تم عدیل کے ساتھ چلی جانا میں تمہیں وہیں جوائن کروں گا بائے-عدیل بھائی اور بھابھی اسے کمرے میں بٹھا کر نہ جانے کہاں غائب ہو گئے، وہ بے چینی سے پہلو بدلتی رہی- تب ہی ٹیرس پر عجیب سی روشنیاں پھیل گئیں- وہ اٹھ کر باہر ٹیرس پر گئی- رنگ برنگے برقی قمقموں سے سجا ٹیرس اسے خوشگوار حیرت میں ڈال گیا- سالگرہ کا سارا اہتمام وہاں کیا گیا تھا- میز کے عین درمیان میں کیک رکھا ہوا تھا جس پر چاندی کے ورق کے ساتھ اس کا نام لکھا تھا -ہیپی برتھ ڈے ناجیہ ائی لو یو الاٹ- وہ اداسی سے مسکرائی- اعظم بھی ہمیشہ ایسے ہی لکھوایا کرتا تھا- اس کی سالگرہ کے کیک پہ- تبھی اسے جاسمین کی مہک نے اپنے حصار میں لے لیا-اعظم اس نے آ نکھیں بند کر لیں ایک انسو بند توڑتا گال پر لڑھک گیا- ہیپی برتھ ڈے اعظم کی جان- بھاری لہجہ اس نے جھٹ سے آنکھیں کھول دیں اعظم آپ حیرت اور خوشی دونوں اس کی آواز میں شامل تھے- تو اور کون ہو سکتا ہے آپ کے اتنے قریب – وہ مسکرا دیا -لیکن آپ تو وہ ابھی بھی حیران تھی- میں نے کہا تو تھا کہ میرے بہت پیارے دوست کی سالگرہ ہے- تو تم ہو نا میری سب سے اچھی دوست- اور وہ عدیلہ – وہ ابھی تک بے یقین تھی خود چیک کر لو- اس نے عدیلہ کا نمبر نکالا – اور کال ملا کر اسے دے دیا- وہ حیرت سے دوسری طرف جانے والی رنگ سنتی رہی – ہاں یار بولو اب ہم اندرآ جائیں – ابھی بھی تیرا رومانس باقی ہے – کال پک ہوتے ہی عدیل کی مسکراتی آواز اس کے کانوں سے ٹکرائی- اعظم نے فون لے کر کال بند کر دی – اب پتہ چلا – میرے لیے سب کچھ تم ہی ہو- سارا کھیل نازیہ کی سمجھ میں آ گیا – اور وہ اس کے سینے سے جا لگی – آپ بہت برے ہیں اعظم- وہ سسک رہی تھی بھئی اب کیک کاٹ لو- ورنہ بھوک سے میں تو شہید ہو جاؤں گا- عدیل اور آمنہ اندر آئے تو وہ جھٹکے سے اعظم سے الگ ہو گئی – آپ نے بہت غلط کیا عدیل بھائی – وہ اب بھی عدیل سے ناراض تھی- جو بھی ہے بھابی اب پھر کبھی دوسری شادی کی حمایت نہ کیجئے گا- ورنہ اگلی بار میں سچ مچ کسی عدیلہ کے حوالے کر دوں گا – آپ کے ہیرو کو- اس کی بات پہ سب ہنسنے لگے – بدتمیز ، اعظم نے اسےآنکھیں دکھاتے ہوئے مضبوطی سے ناجیہ کا ہاتھ تھاما – اور ناجیہ نے دل میں شکر ادا کیا اور خود کو اطمینان دلایا کہ اس کے اعظم کے دل میں صرف وہی تھی صرف وہی- اردو کہانیاں خواتین ڈائجسٹ
Ghirat Aur Zameer Ki Mout | UrduZone,ہمارے گھر میں خوشیاں تھیں ، خوش حالی تھی، تبھی سکون تھا کہ دولت چھاجوں برس رہی تھی۔ بے شک دُنیا میں، سردی، گرمی، خزاں و بہار آتے جاتے رہتے ہیں۔ بہار بھی چار دن کی ہوتی ہے مگر مجھے لگتا تھا کہ میرے گھر کی بہار سدا یو نہی رہے گی۔ اچانک وقت نے کروٹ لی اور میرے میاں رشوت کے الزام میں اپنے سرکاری عہدے سے برطرف کر دیئے گئے اور ہمارے بہت بُرے دن آگئے۔ کیا خوب کہا ہے کسی نے کہ کبھی کے دن بڑے اور کبھی کی راتیں، سو ہماری بھی فاقوں تک نوبت پہنچ گئی۔ اب سفید پوشی کا بھرم رکھنا مشکل ہو گیا۔ میں محض میٹرک پاس تھی کیونکہ شادی نو عمری میں ہو گئی تھی۔ ملازمت کا تو سوچ بھی نہ سکتی تھی۔ کچھ سمجھ میں نہ آتا تھا کہ کیا کروں ؟ میرے ایک دور کے کزن وکیل تھے۔ ان کے پاس سوالی بن کر گئی تو انہوں نے بڑی مشکل سے فتح کی ضمانت کروائی کیونکہ ضمانت بھرنے کو پیسہ بھی پاس نہ تھا۔ ایک گاڑی بچی تھی وہ دے کر میاں جی کی جان چھڑائی۔ ان دنوں جی اس قدر پریشان رہتا تھا کہ سوچتی تھی، جنگل میں جا بسوں یا خود کشی کرلوں۔ میاں صاحب بھی سوچ سوچ کر ہلکان ہوئے جاتے تھے کیونکہ ان کی عادت تھی، جو کماتے تھے اڑا دیتے تھے۔ ان کا خیال تھا کہ جب بہتی گنگا ہے یونہی سدا بہتی رہے گی۔ وہ نوکری کرنے سے عاجز تھے۔ افسری کی تھی، چھوٹی موٹی ملازمت کیونکر کر سکتے تھے۔ رشوت خوری بھی کلنک کا ٹیکہ بن کر ان کے کیریئر کے اوپر چپک گئی تھی۔ آخر رشتہ دار بھی کب تک مدد کرتے ؟جب مایوسی کی انتہا ہو گئی تو میرے شوہر ایک دن یہ کہہ کر گھر سے نکل گئے کہ اگر آج روزگار کی کوئی سبیل نہ نکلی تو گھر لوٹ کر نہیں آئوں گا۔ میں تمام دن روتی رہی، ان کی سلامتی کی دعائیں مانگتی رہی۔ شام ہوئی دیکھا کہ میاں صاحب آرہے ہیں اور ایک برقعہ پوش عورت ان کے پیچھے چلی آرہی ہے۔ حیران ہوئی کہ یہ کون ہے ؟ عورت نے گھر کی دہلیز پار کر کے نقاب جو پلٹا۔ آنکھیں چکا چوند ہو گئیں۔ کالے برقعے کی باریک نقاب میں چہرہ ایساد مکتا ہوا کہ جیسے بادلوں میں چاند۔ میں نے عورت کو کرسی پر بیٹھنے کو کہا۔ وہ جھجکنے لگی۔ میاں جی بولے۔ نیلم ! کیوں جھجک رہی ہو، اپنا ہی گھر ہے۔ منزہ اچھی بیوی ہے۔ تم اس سے حسن سلوک کی توقع رکھو۔ یہ سوکن بن کر نہیں بہن بن کر تمہارے ساتھ گزارہ کرے گی۔ میاں کے منہ سے یہ الفاظ سُن کر مجھ کو چکر سا آگیا۔ جہاں کھڑی تھی وہاں ہی بیٹھ گئی۔ پہلے تو سمجھی کہ میں خواب کی حالت میں ہوں۔ سوکن کا لفظ پگھلا ہوا سیسہ بن کر کانوں میں اتر گیا تھا۔ یا خُدا یہ کیسا عذاب نازل ہو گیا مجھ پر اور میرے بچوں پر ؟ میں نے تو مانگی تھی خوشحالی کی دُعا اور پڑ گئی مجھ پر سوتن کی صورت یہ مصیبت ! تھوڑی دیر تو چارپائی کی پٹی پر گم صم بیٹھی رہی، گویا کوئی بے روح جسم ، آنکھیں کھولے اپنی بے نور آنکھوں سے دنیا کو تکتا ہو۔میاں نے جھنجھوڑا۔ منزہ! کیا ہوا ہے ؟ اگر یہ آگئی ہے تو اپنی قسمت ساتھ لائی ہے اور ہر کوئی اپنی قسمت کا کھاتا ہے۔تیری قسمت اور تیرے بچوں کے نصیب پر تو مہر لگ گئی ہے۔ اس کو اس وجہ سے ساتھ لے آیا ہوں کہ شاید اسی کے نصیب سے ہمیں اور ہمارے بچوں کو کھانے کو کچھ مل جائے۔ اور ہوا بھی یہی۔ نیلم بڑی بھاگوان نکلی۔ اس کے آتے ہی ہماری تنگ دستی اس کا روشن چہرہ دیکھ کر بھاگ گئی۔ نیلم کسی کمپنی میں ملازم تھی لیکن وہ ملازمت پر اس طرح تیار ہو کر جاتی تھی کہ جیسے کسی شریف اور باحیا کو زبردستی بنائو سنگھار پر مجبور کر کے ڈیوٹی پر بھیجا جارہا ہو۔ میک آپ سے سجی، شوخ لباس پہن کر شام کو ڈیوٹی پر چلی جاتی تو صبح کو لوٹتی۔ آتے ہی پڑ کر سو جاتی۔ میں نے میاں جی سے پوچھا۔ آخر یہ کیسی ملازمت ہے؟ بولے، ایک بڑی کمپنی ہیں ریسپشنسٹ ہے۔ یہ ملٹی نیشنل کمپنی ہے، تنخواہ بہت ہے لیکن ڈیوٹی رات کو کرنا پڑتی ہے۔ وہ کیوں ؟ یہ تو عورت ذات ہے، مستقل رات کی ڈیوٹی کیوں لگائی ہے ؟ وہ اس لئے کہ اکثر یورپی ممالک میں جہاں جب دن ہوتا ہے تب ہمارے ملک میں رات ہوتی ہے ، اس وجہ سے یہاں رات کو کام کرناپڑتا ہے۔ مجھ کو اپنے صاحب کی یہ بات سمجھ میں نہ آئی تو چپ ہو رہی۔ رات کو تو وہ میرے پاس ہی ہوتے تھے، پھر بھلا مجھے اس سے کیا تکلیف تھی۔ وہ میرے گھر بار کے کسی معاملے میں دخل نہ دیتی تھی ، صرف دوپہر کا کھانا کھاتی، صبح کا ناشتہ اور رات کا کھانا اس کا باہر سے ہوتا تھا۔ وہ ہم سے کچھ مانگتی، نہ کبھی جھگڑے والی بات کی۔ چند دن میں مجھ کو اس کے بارے جو خدشات تھے وہ دور ہو گئے۔ میرے میاں سے اس کا تعلق، بس بات چیت کی حد تک تھا۔ باہر کہیں ملتے ہوں تو خدا معلوم ، میں نے کبھی ان کی جاسوسی نہ کی اور نہ ہی کر سکتی تھی۔ میں تو گھر کی چار دیواری میں رہنے والی عورت تھی۔ چھٹی والے دن وہ اپنے کاموں میں مصروف ہو جاتی۔ کپڑے استری کر کے الماری میں رکھتی، میلے کپڑے دھوبی کو بھجواتی ، دل کرتا تو اپنی پسندیدہ ڈش بنا لیتی اور میرے ساتھ کاموں میں ہاتھ بٹانے کی کوشش بھی کرتی۔ یوں لگتا جیسے وہ کوئی نیک روح ہو۔ اس کے قدم ایسے مبارک تھے کہ ہمارے گھر میں دولت کی ریل پیل ہو گئی۔ اس کے آنے کے بعد سے کسی چیز کی کمی نہ رہی تھی۔ میرے بچے اچھے سے اچھا کھاتے ، عمدہ سے عمدہ پہنتے۔ معلوم نہیں اس کی تنخواہ کتنی تھی۔ وہ اپنی کمائی میرے میاں کے ہاتھ میں رکھ دیتی تھی۔ میں نے کبھی ان معاملات میں دخل نہ دیا، میرے گھر کے فاقے دُور ہو گئے تھے سو مجھے آم کھانے سے مطلب تھا نہ کہ پیٹر گننے سے۔  مجھے قسمت پر یقین تھا۔ اب اگر قسمت میں سوتن ہی لکھی تھی تو اس سے اچھی سو تن کہاں مل سکتی تھی، جو کمائو بھی تھی اور میرے میاں سے دُور بھی رہتی تھی۔ میاں جی کا کہنا تھا کہ یہ بے سہار او مجبور ہے اسے بس پناہ دی ہے۔ گھر پر تو میرا ہی راج تھا اور پہلے سے بڑھ کر تھا۔ صرف ایک چیز مجھ کٹھکتی تھی کہ یہ عورت نت نئے اور بہت عمدہ کپڑے ۔ پہنتی تھی۔ کھانا بھی میرے میاں اس کے لئے بہت اچھا پکواتے تھے اور جب وہ سورہی ہوتی تو ہم کو خاص ہدایت تھی کہ شور نہ ہو ، کوئی اس کو نہ جگائے۔ اس کے آرام میں خلل نہ پڑے۔ میں نے ان باتوں پر کڑھنے کو بیکار جانا۔ جب کوئی اتنا فائدہ پہنچائے تو اتنا تو برداشت کرنا ہی پڑتا ہے۔ ہمارے یہاں آکر وہ اور زیادہ نکھر گئی تھی کیونکہ میں بھی اس کا خیال رکھنے لگی تھی اور اس کے ساتھ پیار سے بات کرتی تھی۔ مجھے لگتا تھا کہ وہ پیار کی پیاسی ہے ، تاہم اس کی عادت تھی کہ وہ بات بہت کم کرتی تھی۔ اس کی تنخواہ سے ہی ہمارے میاں نے گاڑی بھی لے لی۔ وہ روزانہ شام کو گاڑی پرنیلم کو ڈیوٹی پر چھوڑ جاتے اور واپسی میں وہ خود آجاتی تھی۔ کہتی کہ کمپنی کی گاڑی چھوڑ جاتی ہے- وقت اسی معمول سے گزرتا رہا۔ زندگی کی گاڑی یکسانیت کے ساتھ چلتی جارہی تھی۔ میرے بچے اب بڑے ہو گئے تھے۔ وہ مجھے امی اور نیلم کو چھوٹی امی کہتے تھے۔ ایسا ان کے والد نے ان کو سکھایا تھا۔ مجھے بھی اس پر اعتراض نہ تھا۔ وہ میرے بچوں سے پیار کا اظہار کرتی اور اکثر ان کے لئے تحفے تحائف بھی لاتی تھی۔ اس وجہ سے بچے بھی اس سے پیار اور احترام سے پیش آتے تھے۔ ہماری زندگی پھر سے پُر سکون ہو گئی کہ ایک ہی ڈگر پر چل پڑی تھی۔ ایک روز اچانک جانے کس بات پر نیلم کا میرے شوہر سے جھگڑا ہو گیا۔ وہ رورہی تھی، یہ منارہے تھے۔ جب وہ نہ مانی تو ہمارے صاحب بڑ بڑاتے ہوئے گھر سے نکل گئے۔ اس روز نیلم ڈیوٹی پر بھی نہ گئی۔ اس کے بعد تو وہ کئی دنوں تک بستر پر پڑی رہی اور ڈیوٹی سے چھٹی لے لی۔ میں دیکھ رہی تھی کہ فتح جی بہت پریشان رہنے لگے ہیں۔ ان دونوں کے درمیان کوئی ایسا تنازع تھا جس کے باعث گھر کا سکون گویا اتھل پتھل ہونے والا تھا۔ ایک دن تو ان دونوں کے بیچ اتنا جھگڑا ہوا کہ میاں صاحب تشدد پر اتر آئے اور نیلم نے زور زور سے چلانا شروع کر دیا۔ بچے اسکول گئے ہوئے تھے۔ میں باورچی خانے سے بھاگی ہوئی گئی۔ آج میں نے پہلی باران کے درمیان دخل دینا چاہا کیونکہ یہ جھگڑا ایک غیر معمولی بات تھی۔ میرے پہنچنے پر فتح نے اُسے مارنا پیٹنا بند کر دیا مگر اس نے رونا بند نہ کیا۔ میں نے کہا کہ میں کئی روز سے تم لوگوں کو جھگڑتے دیکھ رہی ہوں۔ بات کیا ہے ؟ باجی آج تو میں آپ کو ساری بات بتا کر رہوں گی، چاہے پھر یہ مجھے زندہ رکھیں یا مار ڈالیں۔ اتنا سننا تھا کہ میرے شوہر کے چہرے پر ہوائیاں اُڑنے لگیں بلکہ ان کے چہرے کا رنگ ہی اُڑ گیا اور وہ خاموش ہو کر ملتجی نظروں سے اسے دیکھتے رہے پھر عالم پریشانی میں بغیر کچھ بولے گھر سے چلے گئے۔ میں نے موقع غنیمت جانا اور نیلم کو پیار سے گلے لگالیا۔ اس کو تو جیسے برسوں سے کسی غمگسار کی ضرورت تھی۔ میں بھی آخر ایک انسان تھی سینے میں دل رکھتی تھی۔ وہ میری سوتن تھی تو کیا ہوا، اس نے کبھی مجھے تکلیف نہ پہنچائی تھی۔ جب میں نے اس کے آنسو پونچھے ، بکھرے ہوئے بالوں کو سنوارا ، پیار کیا تو وہ پھٹ پڑی۔ اس نے بتایا کہ تمہارے میاں نے ایک شخص سے رقم لینی تھی اور یہ خاصی بڑی رقم تھی۔ اس وقت انہوں نے اس بندے کو دی تھی جب یہ اپنے عہدے پر فائز ہوا کرتے تھے اور دولت کی ان کو کمی نہ تھی۔ جب کنگال ہو گئے تو اس شخص خاور سے تقاضہ کیا کہ میرے سے جو بطور قرض لئے تھے اب واپس کرو۔ بار بار کے تقاضے پر بھی وہ رقم نہ لوٹا پایا تو انہوں نے کہا کہ اچھا اگر رقم نہیں دے سکتے تو بدلے میں کچھ اور دے دو۔ اپنا مکان، زیور یا کوئی ملکیت ، تب اس کم ظرف نے مجھے ان کے حوالے کر کے کہا۔ ٹھیک ہے، تم اسی کو لے جائو اور سمجھ لو کہ میں نے تمہارا قرض چکتا کر دیا ۔ اب تمہاری مرضی تم ، اس سے شادی کرو، کسی کو دے دو یا بیچ دو۔ آج سے میں اس کی ملکیت سے تمہارے حق میں دست بردار ہوتا ہوں۔  اب میرا اس سے کوئی واسطہ نہیں ہے۔ وہ شخص کون تھا؟ میں نے سوال کیا۔ وہ جو بھی تھا آپ اس کو نہیں جانتیں۔ بتا بھی دوں تو کیا فرق پڑتا ہے۔ وہ میرے والد کا ایک دُشمن تھا اور اس نے مجھے بچپن میں اغوا کر لیا تھا۔ جب تک اس کی ماں زندہ رہی، میں محفوظ رہی۔ اس نیک بی بی نے میرا خیال رکھا اور کوئی تکلیف نہ ہونے دی – اس کی کوئی بیٹی نہ تھی۔ بس ایک ہی بیٹا تھا یہی خاور بدبخت جس نے مجھے اغوا کرایا تھا۔ جب میں سولہ برس کی ہو گئی تو وہ عورت فوت ہو گئی اور یہ آدمی جو بد قماش تھا، اسے جوئے کی بُری لت بھی تھی، اس نے اپنی ساری دولت جوئے میں ہار دی۔ بہر حال تمہارا میاں مجھے لے کر گھر آگیا مگر پہلے سمجھا دیا کہ میری بیوی کو یہی بتانا کہ تم میری دوسری بیوی ہو، حالانکہ تمہارے آدمی نے مجھ سے کبھی نکاح نہیں کیا۔ خاور نے مجھے اپنے دوستوں کو خوش کرنے کے لئے رکھا ہوا تھا مگر تمہارے آدمی نے تو بے حیائی کی حد کر دی۔ اس نے مجھے با قاعدہ ایک ایسی عورت کی سپردگی میں دے دیا، جو ہر روز مجھے کسی گاہک کے حوالے کرتی ہے۔ جو ر قم طے ہوتی ہے، وہ اس میں سے اپنا کمیشن لیتی ہے اور باقی کمائی تمہارا شوہر لے لیتا ہے۔ اس نے مجھے با قاعدہ کمائی کا ذریعہ بنالیا ہے۔ میرا والد تو میرے غم میں چل بسا تھا۔ دنیا میں میرا کوئی نہیں ہے۔ یہ راز میرے سینے میں دفن تھا۔ میں تمہارے گھر میں رہ کر اس ماحول سے مانوس ہو گئی۔ میری شدید خواہش تھی کہ میرا بھی گھر ہو، بچے ہوں جو مجھے امی کہیں۔ میرا خیال تھا کہ فتح خان مجھ سے نکاح کرلے گا، مجھے بیوی بنالے گا تو عزت کی زندگی جی لوں گی۔ گھر اور بچے تو مل گئے جو دراصل تمہارے ہیں مگر شوہر نہ ملا کیونکہ فتح خان نے مجھ سے نکاح نہیں کیا، بلکہ پہلے سے بھی زیادہ گھنائونی زندگی میں جھونک دیا ہے۔ رہی اولاد کی خواہش، توجو عورت کبھی کسی کی دلہن نہ بنی ہو ، جسے کبھی بیوی کا رتبہ نہ ملا ہو۔ بھلا اس کو اولاد پیدا کرنے کا کیا حق ہے۔ ایسے بچے ہو بھی جائیں تو ان پر کس کی ولدیت کا لیبل لگے گا؟ بس اسی سوال پر ہمارے درمیان جھگڑا ہو۔ میں نے اس ظالم لالچی انسان سے کہا کہ تمہاری خاطر میں خاموش رہی کیونکہ میرا کوئی گھر نہیں تھا، میں نے اس گھر کی چھت کے لئے ہر ظلم برداشت کیا اور تم نے میری عزت کے بدلے دام کھرے کئے اس کمائی سے اپنے کنبے کی پرورش کر رہے ہو تو کیا تم میرے ہونے والے بچے کی پرورش نہیں کر سکتے ؟ اس کو اپنے نام کی ولدیت نہیں دے سکتے؟ اس کو کیوں پیدا ہونے سے قبل مار دینا چاہتے ہو۔ یہ بد نصیب تمہارے بچوں کے ساتھ رہ کر پل جائے گا۔ کم از کم میری ممتا کی تشنگی تو ختم ہو جائے گی مگر اس آدمی کو یہ گوارا نہیں ہے، حالانکہ میری ناپاک کمائی سے یہ اپنی اولاد کا پیٹ بھرتا ہے مگر میری اولاد کو اپنا نام دینا اس کو گوارہ نہیں، یہ کیسی غیرت ہے۔ یہ مجھے مجبور کرتا ہے کہ میں اپنی کوکھ اجاڑ دوں اور میں اس پر راضی نہیں، تبھی یہ مجھ سے جھگڑ رہا ہے۔ یہ کہ کر وہ پھوٹ پھوٹ کر رونے لگی۔ وہ اتنا روئی کہ میں بھی اس کے ساتھ رونے لگی۔ اس بات نے مجھے کتنا گہرا صدمہ دیا بتا نہیں سکتی۔ کاش نیلم مجھے یہ سب نہ بتاتی تو میں اس طرح نہ اجڑتی۔ بعض اوقات ناواقفیت بھی ایک نعمت ہوتی ہے اور جب اسرار عیاں ہوا تو یہ نا قابل برداشت ہو گا۔ میرا کلیجہ پھٹنے لگا۔ جس شخص کو میں مجازی خُدا جان کر اس کی پوجا کرتی رہی، جس کو میں نے اپنا سب کچھ جانا، حتی کہ سوتن کو قبول کر لیا۔ وہی عظمت اور انسانیت کا پیکر ، وہی میرا سرتاج اس قدر کم ظرف، خود غرض اور انسانیت سے گرا ہوا نکلے گا، یہ مجھے معلوم نہ تھا۔ میں اسی احساس سے تڑپ کر رہ گئی کہ میرے معصوم بیچے ، ایک مظلوم عورت کی مظلومیت کی کمائی کھا کر پرورش پاتے رہے تھے ۔ اف کس قدر روح فرسا حقیقت تھی۔ میں نے نیلم کو گلے لگایا اور اپنے بھائی کو فون کر کے کراچی سے بلوا کر تمام حقیقت سے آگاہ کیا۔ وہ بچارے خود کراچی کی ایک مل میں کام کر کے اپنے کنبے کا پیٹ پال رہے تھے لیکن کم کمائی کے باوجود ان میں غیرت تھی۔ انہوں نے کہا کہ تم اس شخص سے طلاق چاہتی ہو تو میں تمہارے ساتھ ہوں۔ اس پر نیلم رونے لگی تو وہ بولے۔ اگر تم واقعی مجبور ہو اور اس دنیا میں تمہارا کوئی نہیں، تو آج سے تم بھی میری بہن ہو۔ اپنی مرضی سے فتح خان کو چھوڑ سکتی ہو تو میں تم کو بھی پناہ دوں گا اور تمہاری شادی کسی نیک آدمی سے کروادوں گا، جیسا تم کو منظور ہو۔ بھائی نے میری طلاق بھی کروادی گرچہ یہ نہ چاہتی تھی مگر بھائی نے سمجھایا کہ اس شخص کا اعتبار نہیں۔ جب یہ ایک غیر عورت کی غلط کمائی کھا سکتا ہے تو سمجھو کہ اس کی غیرت اور ضمیر دونوں کی موت ہو چکی ہے۔ کیا خبر کل یہ اپنے گھر کی خواتین کے بارے کیا سوچے۔ اس کو نہ کمانے کی اور حرام خوری کی عادت ہو چکی ہے۔ ہم نے بھائی کے گھر آکر چند دن تنگی ترشی میں کاٹے، پھر میرے بیٹے کی تعلیم مکمل ہو گئی تو بھائی نے اسے بھی مل میں لگوا دیا۔ اس طرح ہمارے کنبے کو کفیل میسر آگیا۔ نیلم کی شادی بھائی نے اپنے ایک دوست سے کروادی جس کی ایک بچی تھی اور بیوی فوت ہو چکی تھی۔ وہ بھی مل میں ملازم تھا۔ تنخواہ زیادہ نہ تھی پھر بھی نیلم خوش تھی کہ اس کو اپنا گھر اور اپنی عزت کا رکھوالا مل گیا تھا۔ سچ ہے، عورت شریف ہو تو غربت میں بھی گزارہ کر لیتی ہے۔ تین عورتیں تین کہانیاں
Do Kashtiyon Ki Sawar | UrduZone,میں ایک متوسط مگر تعلیم یافتہ گھرانے سے تعلق رکھتی ہوں۔ ہم چار بہنیں اور دو بھائی تھے۔ بڑا بھائی ذہنی طور پر کمزور تھا جبکہ چھوٹا ہوشیار تھا اور وہ کاروبار کرتا تھا۔ والد صاحب انجینئر تھے۔ پہلے پاکستان میں ملازمت کرتے تھے مگر تنخواہ کم تھی لہذا کمانے کو سعودی عربیہ چلے گئے۔ وہ وہاں کافی سال رہے اور کما کر پیسے وطن بھیجتے رہے، جس کی وجہ سے ہمیں آسودہ حالی نصیب ہوئی اور طرز زندگی بھی بہتر ہوا۔ پہلے وہ چھٹی پر آتے تھے اور تھوڑے دن رہ کر واپس چلے جاتے تھے۔ اب ہر سال ہمیں سعودیہ بلانے لگے۔ ہم اس دن کا انتظار کرتے تھے کیونکہ سعودیہ جا کر ہم لوگ بہت خوش ہوتے تھے۔ میری تینوں بہنوں کی شادیاں ہو گئیں اور والدہ بیمار پڑھیں۔ ڈاکٹروں نے بتایا کہ ان کو کینسر ہے، تا ہم والد صاحب وطن نہیں آ پاتے تھے کہ بیماری میں میری امی اور بڑے بھائی کی دیکھ بھال کرتے ، ملازمت کرنا ان کی مجبوری تھی۔ وہ کمانے کی خاطر ہی پردیس گئے تھے۔ پردیس میں کمانا آسان نہیں ہوتا بلکہ وہاں گھر بار سے دوری کے باعث زیادہ پریشانیاں ہوتی ہیں۔ مسلسل ذہن دباؤ میں رہتا ہے، تبھی والد صاحب بھی پردیس کی سختیاں سہتے ہوئے ایک روز اپنے خالق حقیقی سے جاملے۔ ان کو جدہ میں ہارٹ اٹیک ہوا اور وہ زندہ گھر نہ لوٹ سکے۔ اس صدمے کو امی جان نے دل پر لیا اور وہ بھی جلد اپنے خالق سے جاملیں۔ اب گھر میں، میں اور دو بھائی رہ گئے، ایک تو ذہنی معذور تھا اور دوسرا اپنے کام میں مصروف رہتا تھا۔ ان دنوں میں ایم اے سال اول میں تھی اور یونیورسٹی جاتی تھی جبکہ ہماری پرانی ملازمہ گھر سنبھالتی تھیں۔ یونیورسٹی جا کر میں خوش تھی کیونکہ یہاں دل بہل گیا تھا۔ تین لڑکیاں اچھی دوست بن گئی تھیں اور گھریلو پریشانیوں کوان کی باتیں کچھ دیر کے لئے بھلا دیتی ہیں۔ پہلا سال اچھا گزرا تھا اور ایم اے سال اول کا آج آخری پرچہ تھا۔ امتحان کے بعد پارٹی تھی اور میں بہت خوش تھی۔ پارٹی کے دن جب گھر لوٹ رہی تھی، اچانک عاطف سے ملاقات ہوگئی۔ وہ کسی کام سے یونیورسٹی آیا تھا۔ عاطف میری امی کی سہیلی کا بیٹا تھا اور ہمارے گھر سے تھوڑے فاصلے پر ان کا بنگلہ تھا۔ ان کی امی اکثر میری والدہ کے پاس آتی تھیں اور عاطف بھی ساتھ آیا کرتا تھا۔ یوں میری اس کے ساتھ بچپن سے دوستی تھی بلکہ لگاؤ کہنا چاہئے۔ ہمارے درمیان اجنبیت بھی نہ تھی کیونکہ برسوں کا ایک دوسرے کے گھروں آنا جانا تھا۔ ہم ایک فیملی کے افراد جیسے تھے۔ یونیورسٹی میں وہ کسی دوست سے ملنے آیا تھا۔ مجھے دیکھ کر گاڑی روک لی اور کہا کہ چلو تم کو گھر پہنچا دیتا ہوں۔ میں بھی بلا تامل اس کی گاڑی میں بیٹھ گئی کیونکہ بچپن کا ساتھ تھا، انکار کی کوئی وجہ نہ تھی بلکہ اس کو دیکھ کر میں خوش ہو گئی تھی۔ جتنی میں خوش تھی، عاطف اس سے بھی زیادہ خوش نظر آرہا تھا۔ گاڑی میں میوزک لگا ہوا تھا، جو ہمارے دلوں کی ترجمانی کر رہا تھا۔ عاطف نے مجھے گھر ڈراپ کیا تو میں نے کہا۔ عاطف ، گھر بھی آجایا کرو۔ وہ کہنے لگا۔ کسی دن ضرور آؤں گا، آج ایک دوست سے ملنا ہے۔ اگلے دن میرے سیل پر ایس ایم ایس تھا۔ اوپن کیا تو عاطف کا میسیج تھا۔ اس نے اچھی خواہشات کا اظہار کیا تھا جس پر میں مسکرا رہی تھی۔ بہر حال اس میسج سے مجھے دلی خوشی ہوئی، جیسے یہ بہار کا کوئی تازہ جھونکا ہو میری افسردہ زندگی میں اس میسج نے پیار کا ایک خوشبودار پھول کھلا دیا تھا۔کچھ دنوں بعد نشمیہ کا فون آیا کہ چلو چلتے ہیں یونیورسٹی رزلٹ کا پتہ کرتا ہے۔ دوسرے روز ہم یونیورسٹی گئے، وہاں مجھ کو بابر نے چونکا دیا کہ وہ بھی رزلٹ پتہ کرنے آیا ہوا تھا۔ مجھے لگا کہ یہ میری دوست نشمیہ کی ملی بھگت ہے ورنہ یہ کیوں آج آیا ہوا ہے؟ اس کے بارے میں بتا دوں کہ یہ لڑکا اکثر مجھ کو دیکھا کرتا تھا۔ کئی بار ایسا ہوا کہ قریب آیا، جیسے بات کرنا چاہتا ہے مگر پھر بات نہ کر سکا بھی میں جان گئی کہ وہ مجھ سے بات کرنا چاہتا ہے مگر بات اس لئے نہیں کرتا تھا کہ کہیں میں برا نہ مان جاؤں، بس دور دور سے دیکھا کرتا تھا۔ میں نے توجہ نشمیہ کی طرف دلائی تو اس نے کہا۔ غازیہ، اس سے بات کر کے دیکھو، آخر کیا چاہتا ہے؟ رہنے دو، مجھے بات نہیں کرنی تبھی وہ بولی۔ ارے بھئی یہ انسان ہے، کوئی جن بھوت تو نہیں، آخر بات کر لینے میں کیا حرج ہے۔ میں سوچ میں پڑگئی تو اس نے ایک نمبر مجھ کو دیا اور کہا۔ فون پر بات کر لینا لیکن پھر اسی وقت اس نے خود ہی اپنے سیل پر یہ نمبر ملا دیا۔ پہلے مجھے دیا۔ میں نے کہا کہ تم خود بات کرو۔ وہ ہیلو ہیلو کرتا رہا تو نشمیہ نے پوچھا۔ کیا حال ہے، اتنے دن کہاں تھے؟ بولا ۔ ملتان گیا ہوا تھا، کل ہی آیا ہوں اور یہاں ہاسٹل میں رہتا ہوں ۔ تبھی نشمیہ نے فون مجھے دیا کہ لو بات کر لو۔ میں نے پوچھا۔ آپ کا کیا نام ہے؟ بولا۔ بابر کیوں ہمیں گھورتے ہیں؟ اس سوال پر ہم دونوں پھر خود ہی ہسنے لگیں۔ وہ سمجھا کہ مذاق اُڑانے کو مجھے فون کیا ہے۔ اس نے فون بند کر دیا ۔ واپسی پر نشمیہ کے گھر چلی آئی تو وہاں پھر اس کی کال آگئی۔ میں نے ہیلو کہا۔ وہ سمجھا نشمیہ ہے۔ کہنے لگا۔ آپ کی سہیلی میرا مذاق اڑا رہی تھی ، کیا اسی لئے ان کو آپ نے فون ملا کر دیا تھا ؟ وہ ہنس کر کہنے لگی۔ مذاق نہیں اُڑا رہی تھی ، تم سے کچھ پوچھ رہی تھی ، جواب دے دو۔ یہ کہہ کر اس نے موبائل میری طرف بڑھا دیا ۔ اچھی صورت کو سبھی دیکھتے ہیں، میں نے دیکھا تو کیا گناہ کیا؟ وہ بولا۔ اچھا خیر معاف کیا ، آئندہ نہیں دیکھنا۔ اچھا آئندہ نہیں دیکھوں گا۔ آپ نظر آئیں گی تو آنکھیں بند کرلوں گا۔ وہ کافی بذلہ سنج تھا۔ مجھے اس کا جواب برا نہیں لگا، تاہم میں نے فون بند کر دیا۔ شام کو میں گھر میں بیٹھی تھی اور چائے پی رہی تھی کہ موبائل پر کال آگئی۔ میں نے پوچھا کون؟ جواب ملا۔ میں ہوں بابر میری کال پر آپ ناراض تو نہیں ہیں۔ نہیں کہو کیا کہنا چاہتے ہو؟ میں آنکھیں بند نہیں کر سکتا۔ جب آنکھیں بند ہو جائیں گی تو وہ میری زندگی کا آخری دن ہوگا۔ خوب میں نے کہا تم اپنی آنکھیں کھلی رکھو تو بہتر ہے۔ بہرحال اس کے بعد ہماری فون پر باتیں ہونے لگیں کیونکہ وہ گفتگو بہت خوبصورت کرتا تھا کہ اس کی باتیں سن کر دماغ معطر ہو جاتا تھا شاید ایسے ہی لوگوں کے بارے میں شاعر نے کہا تھا کہ : ان کی باتوں میں گلوں کی خوشبو- اب یونیورسٹی کھل گئی تھی اور خالی پیریڈ میں اکثر میں نشمیہ اور بابر اکٹھے ہوتے۔ ہم چائے وغیرہ بھی اکٹھے پیتے تھے۔ ایک دن نشمیہ نہ آئی تو اس کی غیر موجودگی میں باہر کہنے لگا۔ غازیہ، میں تم سے ایک بات کہنا چاہتا تھا اور کافی دنوں سے ارادہ کر کے رہ جاتا ہوں۔ جی کرتا ہے، آج کہہ دوں۔ کہہ دو۔ میں نے بھی شان بے نیازی سے کہا۔ غازیہ سنو تم میری زندگی میں بہت معنی رکھتی ہو اور میں تم کو اپنا جیون ساتھی دیکھنا چاہتا ہوں۔ یہ ایک جائز خواہش ہے۔ امید ہے تم اس اظہار پر برا نہ مانو گی۔ تم ایسا کیوں چاہتے ہو؟ . اس لئے کہ تم مجھ کو اچھی لگتی ہو اور میں تمہاری خوشی کے لئے سب کچھ کر سکتا ہوں۔ میں چپ رہی تو وہ کہنے لگا۔ غازیہ ! اپنا ہاتھ آگے کرو… میں نے جب ہاتھ آگے کیا، اس نے میرا ہاتھ پکڑ لیا۔ بے اختیار میری زبان سے نکلا۔ بس … بابر میں اس سے آگے نہیں جاسکتی اور اپنا ہاتھ کھینچ لیا۔ میں چل دی تو اس نے آواز دی۔ غازیہ پلیز رک جاؤ ، ساتھ چلتے ہیں۔ میں ٹھہر گئی اور ہم ساتھ باہر آئے۔ وہ کہنے لگا۔ چلو میں اپنی گاڑی میں تم کو گھر چھوڑ دوں۔ جب میں گھر پہنچی تو پریشان اور سہمی ہوئی تھی کیونکہ بابر نے اظہار محبت کر دیا تھا۔ اب اس کے ساتھ رہنا معنی رکھتا تھا اور اس کو چھوڑ دینے سے وہ رنجیدہ ہوتا۔ سوچ رہی تھی کیا کروں؟ پریشان تھی اور اس پریشانی میں پھر عاطف یاد آیا۔ بار بار اس کی یاد ذہن کے افق پر منڈلانے لگی ۔ خدا کی کرنی اسی وقت عاطف کا فون آگیا۔ بولا۔ اتنے دن ہو گئے غازیہ تم ملی ہو اور نہ فون کیا ہے؟ میں پڑھائی میں مصروف تھی عاطف، میں نے کہا۔ جس روز چھٹی ہوگی تم گھر آجانا۔ بھیا بھی ہوں گے، ہمارے ساتھ کھانا کھانا۔ پھر میں نے زیادہ بات نہ کی ، فون بند کر دیا مگر دل بے چین رہا کہ کیوں فون جلدی بند کر دیا کیا بابر کی وجہ سے؟ تبھی سوچا کہ بابر کو تو میں جانتی نہیں جبکہ عاطف بچپن کا ساتھی ہے اور ان لوگوں کو ہمارے گھر والے نہ صرف جانتے ہیں بلکہ پسند بھی کرتے ہیں۔ میرے لئے یقیناً عاطف ہی بہتر رہے گا۔ مجھے بابر سے کنارہ کشی اختیار کر لینی چاہئے کیونکہ وہ اب اپنا ارادہ ظاہر کر چکا ہے۔ اگلے روز یونیورسٹی آئی تو وہ منتظر تھا۔ عاطف کی وجہ سے میں اُس سے کنارہ کرنا چاہتی تھی مگر خیال آیا کہ ایک بار بابر سے بات کر کے اس کو اس کی غلطی کا احساس تو دلانا چاہئے ورنہ وہ کسی جھوٹی آس میں رہے گا۔ حقیقت یہ تھی کہ وہ بہت اچھا سلجھا ہوا، مہذب اور خوبصورت انسان تھا۔ اگر میرے دل میں پہلے سے عاطف کا خیال نہ ہوتا تو میں ضرور بابر کو اپنی زندگی کا حصہ تسلیم کر لیتی۔ اب مجھے کہنا ہی پڑا کہ بابر جو تم سوچ رہے ہو، ویسا نہیں ہو سکتا لہذا کیوں نہ ہم الگ رہیں۔ وہ بولا۔ جیسی تمہاری مرضی میں زبردستی تو تم سے بات نہیں کر سکتا ۔ اگر تم چاہتیں تو مجھ سے بات نہ کرتیں، یہ تمہاراحق تھا، میں تم کو کبھی مجبور نہیں کر سکتا تھا لیکن تم نے بات کی اور میری مراد برآئی، اب تم چاہو تو مجھ سے ملو، چاہونہ ملو، میرے دل میں جو مقام تمہارا ہے، وہ ہمیشہ رہے گا ، اس کو تم نہیں چھین سکتیں۔ یہ باتیں کچھ اس طرح دُکھ سے اس نے کہیں کہ میرا دل بھی موم ہو گیا اور میں نے فیصلہ کیا کہ بابر سے ملوں گی ، بات بھی کروں گی۔ جب سالانہ امتحان ہو جائیں گے، ہمارے ملنے جلنے اور بات کرنے کا سلسلہ از خود منقطع ہو جائے گا۔ وقت گزرنے لگا اور ہم اکٹھے ہوتے، بات کرتے۔ یوں وقت کے ساتھ ساتھ اس کی جگہ میرے دل میں بنتی گئی اور بابر مجھے کو اچھا لگنے لگا مگر میرے ذہن سے عاطف کا خیال بھی نہ گیا، گویا اب میں ذہنی طور پر دو کشتیوں میں سوار تھی اور اپنے انجام سے بے خبر تھی۔ ایک دن عاطف گھر آیا تو اس نے بھی یہی بات کہی کہ غازیہ تمہارے امتحان ہولیں پھرامی تمہارے بھائی سے رشتہ طلب کریں گی۔ اُمید ہے تمہاری بہنیں اور بھائی انکار نہ کریں گے۔ اس کی بات سن کر مجھے خوشی ہونی چاہئے تھی لیکن میں خوش ہونے کی بجائے پریشان ہوگئی۔ اس نے میری پریشانی کو بھانپ لیا اور پوچھا۔ سچ بتاؤ، کیا بات ہے کہ تم میری گفتگو سن کر خوش ہونے کی جگہ پریشان ہو گئی ہو؟ میں نے ٹالنا چاہا مگر وہ نہیں ٹلا بلکہ قسم دی کہ سچ بتا دو ورنہ میں بھی پریشان رہوں گا اور آئندہ تم سے بھی بات نہ کروں گا۔ اس پر مجھے بتانا ہی پڑا کہ یونیورسٹی میں ایک لڑکا ہے جس کا نام بابر ہے، وہ مجھ سے بات کرتا ہے اور میں چاہتی ہوں کہ اس سے بات نہ کروں۔ عاطف نے کہا۔ مجھے پہلے ہی اندازہ تھا کہ کوئی ایسی بات ہے جو تم مجھے بتانا نہیں چاہتی ہو، تو پھر ایسا کرو اگر وہ تم کو اچھا لگتا ہے تو مجھے چھوڑ دو۔ میں نے کہا۔ عاطف اگر اس کے لئے میرے دل میں ایسی بات ہوتی تو میں اس کو اپنا لیتی اور تم سے بات نہ کرتی، وہ مجھے پسند نہیں ہے۔ اگر اس کو میں پسند ہوں تو یہ اس کا معاملہ ہے اور کسی کے دل پر اس کا اختیار ہوتا ہے، کسی دوسرے کا نہیں۔ اگر تم کو وہ پسند نہیں ہے تو بات کیوں کی ؟ مجھے خبر نہ تھی کہ اس کے دل میں کیا ہے، اس لئے بات کر لی تھی مگر اب نہ کروں گی، وعدہ رہا۔ وہ کہنے لگا۔ آج اچھی طرح فیصلہ کر لو کہ تم نے کس سے واسطہ رکھنا ہے اور کس سے نہیں رکھنا ہے۔ بہتر تو یہ ہے کہ اسی سے واسطہ رکھو اور مجھے چھوڑ دو کہ وہ تمہارا یونیورسٹی فیلو ہے۔ جب اس نے یہ کہا، مجھے یوں لگا جیسے میں نے عاطف کو نہیں کسی بڑے خزانے کو کھو دیا ہے۔ میں رونے لگی اور تبھی عاطف کو اس کی اہمیت کا احساس دلانے لگی۔ میں نے اس سے معافی بھی مانگی اور بابر سے نہ ملنے کا وعدہ کیا تو عاطف نرم پڑ گیا۔ کہا۔ اچھا ٹھیک ہے۔ میں واقعی تم سے پیار کرتا ہوں اور میری ماں برسوں سے تم کو بہو بنانے کے خواب دیکھ رہی ہے۔ یہی تمہاری مرحومہ ماں کی خواہش بھی تھی اور مجھ کو آنٹی مرحومہ کی آرزو کا پاس ہے کہ میری امی کی بیسٹ فرینڈ تھیں۔ میں ہفتہ بھر یونیورسٹی نہ گئی کہ جاؤں گی تو بابر سے سامنا ہوگا۔ وہ والہانہ میری جانب بڑھے گا اور مجھ سے بات کرے گا تو میں اچانک کیسے اس کو دھچکا لگاؤں کہ مجھ سے بات مت کرو۔ اسی سوچ میں تھی کہ بابر کا فون آگیا۔ کہا کہ کیوں نہیں آرہی ہو، خیر تو ہے، میرا تو ایک دن بھی تمہارے بغیر نہیں گزرتا، ہر طرف تم ہی تم نظر آتی ہو اب میں ایک روز بھی تمہارے بغیر نہیں رہ سکتا تم نہیں آؤ گی تو میں خود تمہارے گھر چلا آؤں گا۔ اس کی باتیں سن کر میں سن ہو گئی۔ یا اللہ، یہ کیا کہ ایک طرف میں نے عاطف سے شادی کا وعدہ کر لیا ہے اور وہ بھی سنجیدہ ہے، اس کے اور میرے گھر والے ہماری شادی کرانا چاہتے ہیں اور ادھر اس دیوانے کا یہ حال ہے کہ وہ میرے گھر آنا چاہتا ہے۔ میں شدید ذہنی دباؤ اور کشمکش کا شکار ہو گئی تھی کہ میں اب دونوں ہی کا سامنا نہیں کر سکتی تھی۔ میں نے دونوں سے رابطہ نہ کیا تو عاطف میرے گھر آگیا اور شکوے کرنے لگا کہ میں کیوں اس سے بات نہیں کرتی، اس کو فون بھی نہیں کر رہی۔ یہ باتیں میرے بھائی نے سن لیں۔ اس کو بڑا لگا اور اس نے عاطف کی بہن کو فون کر کے کہا۔ شادی ایک الگ مسئلہ ہے مگر شادی سے پہلے اس طرح گھر آکر میری بہن سے تمہارا بھائی بے تکلف ہو، ہمیں پسند نہیں ہے۔ یہ اچھی بات نہیں ، تم اس کو سمجھاؤ ورنہ ہم اس کو اپنی بہن کا رشتہ نہ دیں گے۔ اس پر عاطف کی بہن بولی۔ بھیا، یہ دونوں ایک دوسرے کو پسند کرتے ہیں، کیوں نہ ہم ان کی منگنی کر دیں، پھر جب غازیہ کے سالانہ امتحان ہو جائیں گے تو ہم شادی کی تاریخ رکھ لیں گے۔ میرے بھائی نے رقیہ کو کہا کہ تمہارا بھائی کچھ نہیں کرتا ، جب تک وہ کماتا نہیں ،شادی کیسے ہوگی؟ ٹھیک ہے، میں عاطف کو سمجھاؤں گی کہ وہ کچھ کام کرے۔ رقیہ نے جواب دیا۔ انہی دنوں باجی آئیں۔ میری بڑی بہن جن کا نام عاصمہ ہے، انہوں نے مجھے کہا کہ غازیہ بہتر ہے في الحال تم عاطف سے رابطہ نہ رکھو کیونکہ کوئی بھائی ایسے لڑکے سے اپنی بہن کا رشتہ نہ کرے گا کہ جس کا کوئی کیریر نہ ہو۔ رات کو میں نے فون کر کے عاطف کو یہ ساری باتیں کہیں۔ وہ بولا کہ کیا کمی ہے ہم میں، ہم خوشحال اور پڑھے لکھے لوگ ہیں، جب وقت آئے گا، میں کمانے بھی لگوں گا۔ عاطف کو میری باتیں سن کر غصہ بھی آیا۔ کہا کہ کیا دشمنی ہے تمہارے بھائی کو مجھ سے، آخر وہ ایسا کیوں سوچتا ہے۔ اب تم ہی بتاؤ میں کیا کروں۔ بہتر ہے کہ تم اپنی بہنوں سے بات کرو، اگر وہ راضی ہوں تو ہم منگنی کر لیتے ہیں۔ یہ ممکن نہیں ہے عاطف ، بھائی کی رضا کے بغیر ہماری منگنی نہیں ہو سکتی۔ وہ مایوس ہو کر بولا… غازیہ تم ہی بتاؤ پھر ہم کیا کریں، یہ دنیا ہمیں اکٹھے جینے دیتی ہے اور نہ اکٹھے مرنے دیتی ہے۔ میں نے کہا۔ یہی پیار کا دستور ہے، تم کچھ بن کر عزت سے میرا ہاتھ مانگو گے، تبھی ہم کو سچی خوشیاں مل سکیں گی لہذا اپنا وقت مت ضائع کرو اور کچھ کام کرنے کی سوچو۔ عاطف نے بی اے کیا تھا۔ اس کو اچھی نوکری نہیں ملی تو وہ خاموش رہا لیکن اب وہ خاموش نہیں بیٹھ سکتا تھا۔ ایک بار پھر وہ ملازمت کے لئے سرگرداں ہوا۔ جب کہیں بات نہ بنی تب اس نے باہر جانے کا سوچا کہ وہاں جا کر کچھ کما لوں۔ وہ سعودی عربیہ چلا گیا کیونکہ اس کے بڑے بھائی بھی وہاں تھے۔ اُس کے جانے کے بعد کچھ دن میں اُداس رہی، پھر اس کا خیال بھلا کر میں بابر سے پہلے کی طرح ملنے اور بات کرنے لگی۔ وہ کہتا تھا۔ غازیہ میں چاہتا ہوں کہ زندگی کا ہر پل تمہارے ساتھ گزاروں۔ وہ ایسی لچھے دار باتیں کرتا کہ میں اس کی باتوں کے سحر میں کھو جاتی تھی۔ میں بابر کے خاندان کے بارے میں تو نہیں جانتی تھی البتہ عاطف کی طرف سے دل مطمئن تھا، وہ اچھے خاندان سے تھا اور اس کے گھر والے سب ہم کو جانتے تھے ، وہ بھی اچھے لوگ تھے لیکن اب معاملہ صرف عاطف کی وجہ سے الجھ گیا تھا کہ وہ بیرون ملک چلا گیا تھا، آنکھ اوجھل پہاڑ اوجھل تبھی میں ایک بار پھر بابر کے بارے میں سوچنے لگی تھی کہ شاید یہ ہی میرے حق میں بہتر ہو۔ ایک دن میں نے سوچ لیا کہ آج بابر سے کہوں گی۔ اگر تم واقعی مجھ سے شادی کیلئے سنجیدہ ہو تو اپنے گھر والوں کو ہمارے گھر بھیج دو۔ میں نے جب اس سے بات کی تو وہ بولا۔ آج تم مجھ سے یونیورسٹی سے باہر ملو، میں تم کو کچھ سرپرائز دینا چاہتا ہوں۔ میں اس کے ساتھ چھٹی کے بعد چلی گئی۔ وہ مجھ کو ایک ریسٹورنٹ لے گیا جہاں ہم نے کھانا کھایا اور پھر اس نے ایک خوبصورت ڈبہ نکالا جس میں زیورات تھے۔ اس نے انگوٹھی میری انگلی میں ڈال دی اور کہا کہ اب یہ نیکلس اور بریسلیٹ بھی پہنو۔ میں نے کہا۔ تم کیوں اتنے قیمتی تحفے لائے ہو؟ کہا کہ یہ میری خوشی ہے۔ پھر نیکلس پہننے پر بہت اصرار کیا تو میں نے پہن لیا اور کلائی پر اس نے بریسلیٹ بھی پہنایا۔ جب میں نے منع کیا تو کہا کہ اگر نہیں پہنوں گی تو میں ان کو پھینک دیتا ہوں۔ امتحان ختم ہو گئے تو ہم نے یونیورٹی کو خیر باد کہا اور پھر میرا کافی دنوں تک بابر سے ملنا نہ ہو سکا۔ انہی دنوں عاطف کی امی ہمارے گھر آئیں اور میرا رشتہ با قاعدہ طلب کیا کیونکہ اب عاطف سعودی عربیہ میں بہت اچھا کما رہا تھا۔ اس نے میرے بھائی کی شرط پوری کر دی تھی ۔ گھر والے میری عاطف سے جلد شادی کرنا چاہ رہے تھے اور میں ابھی تک گومگو میں تھی کہ کیا فیصلہ کروں۔ بابر کا فون آیا۔ کہا کہ فون کیوں نہیں کرتی ہو جبکہ میرا جی چاہتا ہے کہ سارا دن تم سے باتیں کروں اور ہماری باتیں بھی ختم نہ ہوں اور بتاؤ میرے گفٹ تم کو کیسے لگے؟ میں نے کہا کہ میں روز ان کو دیکھتی ہوں اور خوش ہوتی ہوں مگر بابرایک بات تمہیں بتانی ہے اور وہ یہ ہے کہ کہیں یہ گفٹ مجھ کو واپس نہ کرنے پڑیں۔ ابھی یہ بات میں کر رہی تھی کہ بھائی آگئے اور میں نے فون بند کر دیا۔ اگلے روز یونیورسٹی گئی۔ بابر بھی آیا تھا۔ کہنے لگا۔ چلو میرے ساتھ ، ہم ریسٹورنٹ چل کر کھانا کھاتے ہیں۔ اس پر میں پریشان ہوگئی اور میں نے اس کو کہا۔ بابر، میں نہیں جا سکتی کیونکہ مجھے کو گھر جلدی جانا ہے۔۔ وہ اصرار کرنے لگا کہ زیادہ دیر نہ بیٹھیں گے اور جلد آجائیں گے۔ تب میں نے کہا کہ مجھے اپنی دوستوں کو بتانے دو کیونکہ ہم نے ساتھ واپس جانا تھا اور اب وہ میرا انتظار کریں گی۔ میں نے نشمیہ سے کہا کہ میں بابر کے ساتھ جارہی ہوں، یہ مجھے کو میرے گھر ڈراپ کر دے گا، تم لوگ چلی جانا اور میرا انتظار مت کرنا۔ ہم ریسٹورنٹ گئے ۔ کھانا کھایا۔ اتنے میں میرے موبائل پر ایک میسج آیا، جو بابر کے نمبر سے ایک روز قبل بھیجا گیا تھا۔ میں نے اس کے سامنے پڑھا، لکھا تھا۔ بابر آپ کے ساتھ سنجیدہ نہیں ہے، وہ بہت جلد آپ کو چھوڑ دے گا کیونکہ وہ شادی شدہ ہے اور آپ بعد میں بہت پچھتائیں گی۔ میں آپ کا خیر خواہ ہوں ۔ میں نے موبائل اس کی طرف بڑھا دیا اور جنب بابر نے یہ ایس ایم ایس پڑھا تو وہ سوچ میں ڈوب گیا۔ میں نے پوچھا کہ یہ آپ کے موبائل سے آیا ہے، کس نے کیا ہے اور کیوں کیا ہے؟ وہ اس بات کا بھی جواب نہ دے سکا۔ میں نے کہا۔ میں یہ سوچ رہی ہوں کہ شاید آپ نے خود کیا ہے تا کہ میرا ردعمل دیکھ سکیں۔ یہ بھی ہو سکتا ہے کسی نے شرارت کی ہو اور تیسری بات یہ بھی ہو سکتی ہے کہ یہ سچ ہو۔ اس پر کہا کہ نہیں تمہاری تیسری بات ٹھیک نہیں ہے۔ اب وہ ایسے چپ تھا جیسے اس کو سانپ سونگھ گیا ہو۔ اس کی ساری شوخی ہوا ہو چکی تھی تبھی میں حیران تھی کہ میں نے تو اس میسج کو اتنی سنجیدگی سے نہیں لیا، بابر نے کیوں اس قدر اثر لیا ہے؟ اس ملاقات کے بعد دس روز تک بابر نے رابطہ نہ کیا۔ میں نے ہی فون کیا تو اس کے دوست نے ریسیو کیا اور بتایا کہ یہ موبائل میرا ہے، بابر نے مانگا ہوا تھا اور میں نے ہی آپ کو وہ میسیج کیا تھا۔ بابر ملتان چلا گیا ہے کیونکہ اس کی بیوی نے ایک فرزند کو جنم دیا ہے اور وہ اسپتال میں ہے، وہ میرا موبائل گھر نہ لے جاسکتا تھا لہذا مجھے واپس کر گیا ہے۔ تبھی میری آنکھوں سے بے تحاشا آنسو رواں ہو گئے۔ میں نے اللہ تعالٰی سے دعا کی ، اے اللہ میرا ایک بار اس سے رابطہ ہو جائے تا کہ میں اس کو یہ کہہ سکوں کہ بابر تم نے جو کیا، بہت برا کیا ، ایسا دھوکا کسی اور سے پھر مت کرنا ورنہ اپنے رب کو ناراض کر لو گے کیونکہ دھوکا دہی اللہ پاک کو پسند نہیں ہے۔ انہی دنوں عاطف سعودی عربیہ سے آگیا۔ اس کے بھائی بھی ساتھ آئے تھے۔ انہوں نے منگنی کی رسم کرنی تھی ، وہ ہو گئی۔ اس کے ہفتہ بعد ہماری شادی ہوگئی کیونکہ عاطف کو واپس جلد جانا تھا اور چھٹی کم تھی۔ وہ مجھ کو پا کر بہت خوش تھا۔ خوش تو میں بھی تھی لیکن دل میں شرمندہ تھی اور خدا کی شکر گزار بھی کہ اس نے مجھے گڑھے میں گرنے سے بال بال بچا لیا تھا۔ اگر بابر کا دوست بروقت مجھکو خبردار نہ کرتا تو یقینا میں عاطف کی بجائے بابر کے حق میں فیصلہ کر لیتی اور اس کے بعد عاطف کو کھو کر ایک شادی شدہ مرد کے چنگل میں پھنس جاتی تو ساری عمر پچھتاتی رہ جاتی۔ یوں شادی شدہ مرد لڑکیوں کی زندگیاں خراب کرتے ہیں۔ ان کا تو کچھ نہیں بگڑتا مگر لڑکی کی زندگی برباد ہو جاتی ہے۔ عاطف مجھ سے مخلص تھا، اس لئے خدا نے اس کا اخلاص پسند کیا جس کا انعام مجھے بھی ملا اور آج میں اس کے ساتھ ایک خوش و خرم زندگی گزار رہی ہوں ۔ خدا ہر لڑکی کو ایسی غلطی سے بچائے جو مجھ سے سرزد ہونے والی تھی! تین عورتیں تین کہانیاں
Aala Zarf Dost | UrduZone,والد صاحب کو گردوں میں تکلیف رہنے لگی تو فیکٹری سے جواب مل گیا، تبھی گھر کی سبھی عورتیں گڑیاں بنا کر آمدنی میں اضافہ کرنے کی کوشش میں لگ گئیں۔ تب میں تیرہ، چودہ برس کی تھی۔ مجھے گھر کے معاملات سے کوئی سروکار نہ تھا۔ مجبوراً یہ کام کرنا پڑا تو ہر وقت جھنجھلائی، جھنجھلائی رہنے لگی۔ بہن بھائیوں میں ، میں ہی بڑی تھی۔ سب سے زیادہ کام بھی مجھے ہی کرنا پڑتا تھا۔ انتھک محنت کے باوجود پیٹ بھر کھانے کونہ ملتا، اوپر سے ماں، دادی اور اکثر پھپھو کی ڈانٹ ڈپٹ کے باعث میں بغاوت پر اتر آئی۔ اب میں گھر کو ایک دوزخ سمجھنے لگی۔ ہر وقت یہی سوچتی کہ کیسے اس گھر اور حالات کے عذابوں سے چھٹکارا ملے۔ نجات کی کوئی صورت نظر نہیں آتی تھی۔ جب بھی افسردگی کا دورہ پڑتا کھڑکی کے پاس جا کھڑی ہوتی اور گلی میں جھانکنے لگتی۔ اس طرح مجھ کو سکون ملتا۔ یہ کھڑکی گویا میری سہیلی تھی۔ یہاں کھڑے ہو کر میں خود سے باتیں کرتی دل کا بوجھ ہلکا ہو جاتا اور میں نارمل ہو جاتی اور افسردگی کی کیفیت سے نکل آتی، گویا یہ جگہ میرے لئے گوشہ عافیت تھی۔ یہ کھڑکی سینما کا پردہ تھی۔ جہاں سے میں گلی میں رواں دواں رہنے والی زندگی کو ایک فلم کی چلتی ہوئی ریل کی طرح د لچسپی اور محویت سے دیکھتی ، تھکا دینے والی سوچوں کا سفر چند لمحوں کے لئے راحت میں بدل جاتا اور میں باغی خیالات کے بوجھ کو دماغ سے ہٹا کر ہلکی پھلکی ہو جاتی۔ ماں کو میرے اس مشغلے سے چڑ تھی۔ وہ جب بھی مجھے کھڑکی میں کھڑے دیکھتیں، بے نقط سناتیں، اور آبا کی پشتوں کو کوستیں۔ آماں کی عادت تھی کہ وہ روز دوپہر کے کھانے کے بعد گھنٹہ دو گھنٹہ سو جاتی تھیں۔ بس یہی وقت میری زندگی کا حاصل تھا۔ میں پورے دو گھنٹے کھڑکی سے باہر گلی میں جھانکتے گزار دیتی۔ کبھی لڑکے آپس میں کھیلتے اور جھگڑتے نظر آتے اور مختلف قسم کے پھیری والے دلچسپ آوازیں لگاتے ہوئے گزرتے۔ متحرک زندگی اور اس کا شور، اس محویت میں یہ خیال کبھی نہ آیا کہ کوئی اور بھی اتنی محویت سے مجھے دیکھتا ہو گا۔ کبھی دوپہر سُنسان ہو جاتی تھی، جب مئی جون کی کڑکتی گرمی پڑتی۔ ایسے میں بس ایک شخص ہی گلی میں ادھر سے اُدھر ٹہلتا دکھائی دیتا۔ چند بار غور کرنے پر یہ حقیقت مجھ پر آشکار ہو گئی کہ یہ شخص وہی ہے جو اپنی دوپہر ، میرے تصور میں، گلی میں ٹہلتے ہوئے گزارتا ہے، تبھی میں نے بھی اس کو توجہ سے دیکھنا شروع کر دیا۔ اس کے بعد اس کی نظروں میں شکایتیں ہونے لگیں، جن کو میں نظر انداز کر دیتی۔ جب رات کو سب صحن میں سو جاتے ، میں کمرے میں جا کر کھڑکی کے پاس کھڑی ہو کر باہر جھانکنے لگتی۔ تب بھی وہ شخص مجھ کو گلی میں ٹہلتا ہوا ہی ملتا۔ یوں دو دلوں کی حکایتیں ، لوہے کے جنگلے کے اندر سے کہی اور سنی جانے لگیں۔ یہ گلی ایک طرف سے بند تھی اور رات کو آمدورفت تقریبا ختم ہو جاتی تھی۔ گلی چھوٹی تھی لہذا اس میں گنتی کے چند گھر تھے ، تبھی رات کو میں سنسان گلی میں دروازے سے بھی جھانکنے لگی، کیونکہ جھانکنا میری عادت تھی ورنہ بے چینی ہوتی۔ کھڑکی میں لوہے کی سلاخیں لگی تھیں۔ اس میں سے جھانکنے سے مجھے یوں محسوس ہونے لگا تھا جیسے گھر جیل ہے اور میں ایک قیدی ہوں، جو سلاخوں سے جھانکنے پر مجبور ہے۔ ایک روز آماں نے ڈانٹا کہ اگر اب تجھے کھڑکی سے باہر جھانکتے پایا تو تیرے آبا سے شکایت کر دوں گی۔ سارا دن گلی میں جھانک کر وقت ضائع کرتی رہتی ہے، تبھی کام پڑا ہوتا ہے۔ جی بڑا گھبرایا اور میں نے گڑیا بنانے سے انکار کر دیا۔ تمام دن روتی رہی۔ اُس روز بادل چھائے ہوئے تھے۔ ماندگی ہو گئی ، سب سو گئے تو میں نے آہستہ سے در کی کنڈی کھولی اور باہر نکل گئی۔ تمام گلی سُنسان تھی ، کوئی ذی روح نہ تھا۔ نوید بھی نہیں کہ جو روز گلی میں مارچ کیا کرتا تھا۔ وہ بھی آج اپنے گھر میں دبک گیا تھا۔ میں اس طرح گلی میں چلتی چلی گئی، جیسے کوئی غیر مرئی طاقت مجھے کو بلارہی ہو ، اتنے میں بارش شروع ہو گئی۔ جب تمام ہی بھیگ گئی تو احساس ہوا کہ میں تو گھر سے کافی آگے نکل آئی ہوں۔ تبھی پلٹی اور گھر کی طرف چلنا شروع کر دیا۔ اتنے میں ایک کھڑکی سے آتی روشنی مجھ پر پڑی، کوئی اپنی کھلی کھڑکی سے مجھے دیکھ رہا تھا۔ یہ نوید تھا۔ جب اس نے مجھے بارش میں تنہا جاتے دیکھا تو سمجھ گیا کہ میں اُسی کی تلاش میں نکلی ہوں۔ وہ فوراً دروازہ کھول باہر آیا اور مجھے کو ہولے سے پکارا۔ صدف، روکو ، کہاں جارہی ہو ؟ اس کی آواز سُن کر میں ٹھہر گئی۔ دل نے گواہی دی کہ ہاں تو اسی کی آواز سُننے کی خاطر گھر سے نکلی تھی۔ اس کی آواز سُن کر لگا جیسے اندھیرے میں چراغ جل گیا ہو۔ وہ میرے قریب آیا اور مجھ کو سرتاپا برسات میں شرابور دیکھ کر اپنے گھر کی بیٹھک میں لے گیا۔ بس اس ملاقات کے بعد میرے دل سے کسی اجنبی سے ملنے کا خوف دور ہو گیا کیونکہ نوید اب میرے لئے آجنبی نہ رہا تھا۔ اس کے بعد تو جب جی گھبراتا، آدھی رات کو بے دھڑک اس سے ملنے چلی جاتی۔ اب میں اپنی ہر مشکل پر الجھن دُکھ اور مصیبت کا تذکرہ اس سے کرنے لگی کیونکہ میں اسی کو نجات دہندہ سمجھتی تھی۔ اس کے ساتھ دُکھ سکھ بانٹنے سے جی ہلکا ہو جاتا تھا۔ میں اس کو اپنی فگارانگلیاں دکھاتی کہ دیکھو، گڑیاں بناتے ہوئے کتنی بار سوئی میری انگلیوں میں کھب جاتی ہے۔ اس سے کہتی مجھ سے شادی کر لو ، ورنہ میں گھٹ گھٹ کر مر جائوں گی۔ وہ تسلی دیتا کہ خاطر جمع رکھو، تم میری ہو۔ تم ہی کو اپنا بنائوں گا۔ ذراسی مہلت چاہئے ، تھوڑا سا صبر کر لو اور مناسب وقت آنے دو۔ بس ایسے ہی تسلیوں کی چھتری تلے اور مناسب وقت کے انتظار میں ، میں اس کی بیٹھک میں اُس کی ہو گئی۔ اسی طرح میں روز اپنے دُکھوں کے ساتھ خود کو اس کے حوالے کرتی رہی لیکن ایک دن جب اپنے سامنے خطرہ محسوس کیا تو اصرار کیا کہ رشتے کے لئے اپنی آماں کو بھیجو۔ اس کے بعد وہ ایسا غائب ہوا کہ پھر دکھائی نہ دیا۔ وہ اپنے دادا اور دادی کے پاس گائوں چلا گیا۔ اس نے مجھے اپنی صورت ہی نہ دکھائی۔ میری بچپن کی ایک سہیلی شازیہ تھی، جس کی شادی ہو گئی تھی۔ پہلے وہ ہمارے گھر کے قریب رہتی تھی لیکن پھر شادی ہو کر شہر چلی گئی تھی۔ ایک روز وہ میرے پاس آئی۔ مجھے پریشان دیکھ کر وجہ پوچھی تو میں اپنا دُکھ ضبط نہ کر سکی اور رونے لگی۔ اس نے گلے لگایا، تسلی دی اور بھروسہ دلایا تو ساری بات اس کو بتادی۔ اس نے امی سے، مجھے اپنے ساتھ دو تین دن کے لئے گھر لے جانے کی اجازت لی اور مجھے شہر لے آئی۔ اس کے گھر آکر میری جان میں جان آئی۔ اس نے آتے ہی میرے دُکھ کا مداوا کیا کیونکہ اس کی بڑی نند ڈاکٹر تھی۔ اس طرح اس نے مجھے ہر اندیشے سے نجات دلوادی۔ میں نے سکھ کا سانس لیا اور چار روز بعد وہ مجھے اپنی کار پر میرے گھر چھوڑ گئی۔ اس بات کا علم۔ سوائے، شازیہ کی نند کے ، کسی کو نہ تھا۔ دو ماہ بعد شازیہ مجھ سے ملنے دوبارہ ہمارے گھر آئی۔ وہ اپنے میکے ملنے آئی تھی کیونکہ وہ اور اس کا شوہر ملک سے باہر جارہے تھے۔ میکے میں دو دن رہ کر وہ واپس چلی گئی۔ نوید کی بے وفائی سے میں کافی افسردہ رہنے لگی تھی۔ ایک سال گزر گیا۔ اس کے بارے سُنا کہ دبئی نکل گیا ہے۔ بہر حال میں نے تو صبر کر لیا۔ امی اب مجھ کو مسلسل افسردگی میں ڈوبا دیکھ کر کڑھتی تھیں۔ میری عمر سولہ سال ہو چکی تھی، والدین کو میری شادی کی فکر بھی ستانے لگی تھی۔ اتفاق سے ایک روز شازیہ کی امی میری ماں سے ملنے آئیں تو ان کی نظر انتخاب مجھ پر پڑ گئی۔ ان دنوں وہ اپنے بیٹے کے لئے رشتہ ڈھونڈ رہی تھیں۔ انہوں نے امی جان سے میر ارشتہ مانگ لیا۔ یہ خوشحال لوگ اور پرانے ہمسایے تھے، بھلا امی ابو کیوں انکار کرتے۔ یوں میری منگنی شازیہ کے بھائی جلیس سے ہو گئی ، تاہم شازیہ کو خبر نہ ہو سکی کہ میں اس کی بھابھی بنے جارہی ہوں۔ اُسے صرف اس قدر معلوم ہو سکا کہ اس کے بھائی کی منگنی کر دی گئی ہے۔ میں نہیں چاہتی تھی کہ میری شادی شازیہ کے بھائی سے ہو کیونکہ وہ میرے ہر راز سے واقف تھی۔ سوچتی تھی اگر وہ یہاں ہوتی تو شاید کبھی میرا رشتہ اپنے بھائی سے نہ ہونے دیتی۔ میں تو سمجھ رہی تھی کہ اسے لندن میں علم ہو چکا ہو گا کہ اس کے بھائی کی شادی مجھ سے ہونے جارہی ہے لیکن مجھے نہیں معلوم کہ کیوں اس کے والدین نے میر انام اس کو نہیں بتایا یا وہ نام سُن کر بھی نہ سمجھ سکی کہ یہ میں ہوں، اس کی بچپن کی سہیلی۔ بہر حال جو بھی ہوا ، وہ اپنے بھائی کی شادی پر نہ پہنچ سکی تھی۔ ان دنوں موبائل فون نہیں تھے ، سادہ فون ہوا کرتے تھے۔ منگنی کے دوماہ بعد شادی ہو گئی اور اس سلسلے میں میری کچھ شنوائی نہ ہوئی۔ حالانکہ میں نے امی کو منع بھی کیا تھا۔ انہوں نے ڈپٹ دیا کہا کہ جلیس اچھا لڑکا ہے، تمہاری سہیلی کا بھائی ہے۔ آخر اس میں کیا خرابی ہے؟ میں مسلسل انکار کرتی رہی لیکن یہ نہ بتا سکی کہ خرابی جلیس میں نہیں، مجھ میں ہے۔ پریشان تھی کہ جب شازیہ کو علم ہو گا کہ میں اس کی بھابی بن رہی ہوں تو اس کا ردعمل کیا ہو گا؟ ڈر یہ بھی تھا کہ شاید وہ اس حقیقت کو برداشت نہ کر سکے۔ کوئی بہن بھی یقیناً ایسا نہ چاہے گی کہ ایک ایسی لڑکی جس کے دامن پر دھبہ لگ چکا ہو اس کے بھائی کی دلہن بنے۔ خواہ وہ اس کی کتنی ہی پیاری سہیلی کیوں نہ رہی ہو۔ خیر شادی ہو گئی۔ گھر میں مسرت کے پھول بکھرے ہوئے تھے۔ میں بھی جلیس کو پاکر خوش تھی کہ وہ نوید سے ہزار درجہ بہتر اور پیار کرنے والے شوہر تھے ، تاہم یہ خوف مجھے اندر اندر کھائے جاتا تھا کہ شازیہ چاہے کتنی فراخ دل کیوں نہ سہی، وہ میری لغزش کو نہ بھلا پائی ہو گی۔ جلیس کو اپنا گرویدہ دیکھ کر اب سوچتی تھی کہ میں نے کتنا برا کیا جو شادی سے پہلے ہی نوید سے شناسائی کر لی بھلا ! اس عارضی خوشی کا کیا صلہ ملا، ہمیشہ کا پچھتاوا اور خوف؟ ایک روز شازیہ کا لندن سے فون آیا۔ جلیس سے بات کی اور کہا کہ بھابھی کی مجھ سے بات کر وائو ۔ اب میں تھی کہ سُن بیٹھی تھی۔ میرا خون ہی جیسے خشک ہو گیا تھا۔ جلیس نے میری صورت دیکھی تو پوچھا۔ کیا ہوا ہے ؟ تم کیوں ایسی زرد ہو گئی ہو ؟ میں نے اشارے سے کہا کہ چکر آگیا ہے ، طبیعت ٹھیک نہیں ہے۔ اس طرح میں نے شازیہ سے بات نہ کی ۔ جلیس نے اسے کہہ دیا کہ تمہاری بھابی کی طبیعت ٹھیک نہیں ہے ، پھر کسی دن بات کروا دوں گا۔ اب، جب کبھی شازیہ کا فون آتا میں بہانے بناتی ، آنا کانی کرتی اور اس کے ساتھ فون پر بات کرنے سے گریز کرتی۔ شازیہ جان چکی تھی کہ میں وہ ہی صدف ہوں۔ یہ بھی خوب سمجھتی تھی کہ داغ دار دامن کی وجہ سے میں اس سے بات کرنے سے کتراتی ہوں، لہذا اس نے جلیس سے کہنا ترک کر دیا، تاہم میری ساس اور خود جلیس بھی حیران تھے کہ میں اتنی گہری اور بچپن کی سہیلی سے کیوں بات نہیں کرتی؟ میں دل ہی دل میں دُعا کرتی کہ خدا کرے شازیہ لندن سے کبھی نہ آئے ، ہمیشہ کے لئے وہاں ہی رہ جائے یا پھر خدا اسے اتنا بڑا ظرف عطا کر دے کہ میرے ماضی کی خطا بھلا کر وہ مجھے گلے لگالے اور میرا پردہ رکھ لے۔ اب تو میں مر کر بھی جلیس سے جدا نہ ہونا چاہتی تھی۔ نوید کے ساتھ چند روزہ پیار کے دھوکے میں گزارے دن مجھ کو ایک بھیانک خواب جیسے لگتے تھے۔ میری اور جلیس کی شادی کے دو برس بعد بالآخر وہ خوفزدہ کر دینے والا دن بھی آ گیا، جب شازیہ کا فون آیا کہ وہ اور اس کے شوہر پاکستان آرہے ہیں۔ دُعا کر رہی تھی کہ وہ مجھ سے خندہ پیشانی سے ملے خفگی کا اظہار نہ کرے۔ خود کو سمجھاتی کہ میری سہیلی ایک نیک دل اور رحم دل انسان ہے ، پھر وہ یورپ سے آرہی ہے یقینا میرے بارے تنگ دلی سے نہ سوچے گی مگر میرا خیال غلط تھا۔ اس نے آتے ہی اپنے والدین سے جھگڑا شروع کر دیا کہ اسے رشتہ طے کرتے وقت اہمیت کیوں نہ دی گئی ۔ کیوں نہ بتایا کہ وہ جلیس کی شادی کس لڑکی سے کر رہے ہیں۔ وہ کہ رہی تھی میں جلیس کی بہن اور آپ کی بڑی بیٹی تھی۔ رشتہ کرتے وقت مجھ سے تو مشورہ کر لیا ہوتا۔ بے شک صدف میری گہری سہیلی تھی، بچپن کی دوست تھی لیکن کچھ معاملات اتنے اہم ہوتے ہیں کہ اپنوں سے صلاح مشورہ ضروری ہوتا ہے۔ میری ساس بیچاری پریشان ہو گئیں کہ یہ شازیہ کو کیا ہو گیا؟ آتے ہی موڈ خراب کر لیا اور جھگڑنے بیٹھ گئی، حالانکہ ہم نے اس کی پیاری سہیلی کو اس کی بھابھی بنایا اور صلاح مشورہ بھی اس وجہ سے نہ کیا کہ وہ تو اس رشتے پر قطعی اعتراض نہ کرے گی بلکہ خوش ہو گی۔ جلیس نے شازیہ سے کہا۔ آپا اب تم ناراضی کو جانے بھی دو۔ میری شادی کو دو سال گزر گے۔ بات پرانی ہو گئی ہے اور نہیں تو اپنی سہیلی کا ہی خیال کر لو۔ دیکھو تو صدف بچاری کیسی سہم گئی ہے۔ تم ایسی تو نہ تھیں ، یورپ جا کر تمہارے مزاج کو کیا ہو گیا ہے مگر وہ تو اتنی غصے میں تھی کہ آسمان سر پر اٹھالیا تھا۔ اس کے شوہر نے بھی سمجھایا مگر اس کا غصہ کم ہونے میں نہ آرہا تھا۔ بس ایک ہی وجہ بتا کر باتیں سنائے جاتی تھی کہ تم لوگوں نے مجھے سے مشورہ کیوں نہ کیا۔ اس بات کے سوا اس نے کوئی دوسری بات منہ سے نہ نکالی مگر میں خوب سمجھ رہی تھی کہ وہ کیوں غصہ کر رہی ہے ؟ دراصل وہ اپنے گھر والوں پر نہیں بلکہ مجھ ہی پر درپردہ خفا ہورہی تھی۔ میں چپ ، مہر بہ لب، منہ میں گھنگھنیاں ڈالے بیٹھی تھی۔ سوچ رہی تھی اس کا غصہ بجا ہے۔ تنہائی ملے تو اس سے کچھ کہوں، معافی مانگوں، بتائوں کہ میں نے تو ماں سے احتجاج کیا تھا۔ ایک دو دن اس کا موڈ خراب رہا، جیسے بناوٹی غصہ تھا، پھر خود ہی نارمل ہو گئی اور موڈ مزاج ٹھیک کر لیا۔ میں نے تب بھی سکون کا سانس نہ لیا لیکن باقی گھر والے پر سکون ہو گئے۔ کچھ دن میکے رہ کر وہ اپنے شوہر اور بچوں کے ساتھ سسرال چلی گئی۔ وہاں دوماہ قیام کیا، یہاں تک کہ لندن واپس جانے کا وقت آگیا۔ اسے میکے دوبارہ آنا تھا مگر وہ نہیں آئی البتہ فون پر اپنے گھر والوں کو خدا حافظ کہا۔ مجھ سے بھی سرسری بات کی ، کوئی گلہ شکوہ نہ کیا اور نہ مجھے معافی تلافی کا موقع دیا بس اسی قدر بولی کہ جو تقدیر میں تھا ہو گیا، میں نے اپنے بھائی کا تم سے والہانہ پیار دیکھا ہے۔ دُعا کرتی ہوں تم لوگوں کا گھر سدا آباد رہے اور میرے بھائی جلیس کا دل ہمیشہ شاد رہے۔ اسے میں کسی قسم کا دکھ نہیں پہنچانا چاہتی۔ تم بھی میرے بھائی کا خیال رکھنا اور اس کو کبھی کوئی صدمہ نہ پہنچانا، ہمیشہ وفادار رہنا۔ شازیہ کا فون سُن کر مجھے یوں لگا جیسے منوں بوجھ میرے دل سے اتر گیا۔ خوف دور ہوا تو سکھ کا سانس لیا۔ مجھ کو لگا جیسے آج ہی میری شادی جلیس کے ساتھ ہوئی ہے، مجھ کونئی زندگی ملی ہے۔ اس کے بعد شازیہ آٹھ سال تک وطن واپس نہیں آئی، اس دوران میرے چار بچے ہو گئے۔ جب میری ساس اور سسر بیمار پڑے، تب وہ آئی تو ہم دونوں ادھیڑ عمر ہو چکی تھیں۔ وہ مجھ سے پہلے کی طرح ملی۔ میرے بچوں کو لپٹا لیا۔ ان سے بہت پیار کا اظہار کیا اور بولی۔ صدف مجھے معاف کر دو۔ پہلی بار جب آئی تھی تو دل میں غصہ لے کر آئی تھی۔ شاید وہ میرا فطرتی ردعمل تھا مگر اب میرے دل میں غصہ نہیں ہے کیونکہ میں نے دین کی تعلیم سے یہ سبق لیا ہے کہ احسان کر کے جتلانا نہیں چاہئے اور شادی تقدیر سے ہوتی ہے۔ لوگ کہتے ہیں کہ جوڑے آسمانوں پر بنتے ہیں۔ میں اب تمہاری اور اپنے بھائی اور تم دونوں کے بچوں کی خوشیوں اور سلامتی کی دعا کرتی ہوں۔ پردیس میں بھی بڑے پاپڑ بیلنے پڑتے ہیں وہاں کی زندگی آسان نہیں ہے، البتہ وہاں رہ کر میں نے یہی سیکھا ہے کہ جیو اور جینے دو۔ میں اس کی باتیں سُن کر آب دیدہ ہو گئی۔ میں نے کہا۔ صدف تم واقعی اعلیٰ ظرف ہو۔ تم نے اس ایک بات کو سوچا اور سمجھا کہ خطا انسان سے ہو جاتی ہے، تم نے میرا پردہ رکھ لیا۔ تم نے یہ دوسرا بڑا احسان مجھ پر کیا ہے ، جس کو میں عمر بھر نہ بھلا سکوں گی۔ تین عورتیں تین کہانیاں
Qatil Kab Chupta Hai? | UrduZone,اسد میرا سب سے پیارا بھائی تھا۔ بہنوں میں میرا نمبر تیسرا تھا تو بھائیوں میں اس کا نمبر تیسرا تھا۔ ہم کل نو بہن بھائی تھے۔ ہمارے درمیان پیار و محبت اور اتفاق بہت تھا۔ والد صاحب کا انتقال بہت پہلے ہو گیا تھا۔ گھر کی کفالت بڑے دونوں بھائیوں کے ذمے تھی۔ دونوں شادی شدہ تھے۔ بھائی جان سعودیہ میں تھے اور بھائی صاحب کراچی کی ایک ملٹی نیشنل کمپنی میں کام کرتے تھے۔ ان کی آمدنی اچھی ہونے کی وجہ سے ہماری گزر بسر اچھی طرح ہو رہی تھی اور کسی قسم کی کمی نہ تھی۔ انہی دنوں دوسرے بڑے بھائیوں میں سے ایک بھائی اور ایک بہن کی شادی ہوگئی۔ اب اسد بھیا کی باری تھی۔ میرا یہ بھائی بہت ہی سیدھا سادہ اور ہر وقت ہنسنے ہنسانے والا تھا۔ وہ ہرحال میں خوش رہا کرتا تھا۔ دوسال بعد میری بھی شادی ہو گئی۔ تو میری شادی پر اسد بھائی نے خوب ہلا گلا کیا کیونکہ ان کو مجھ سے خاص لگاؤ تھا۔ سب کو شادی میں خوب انجوائے کرایا۔ انہی دنوں ان کی ملاقات ایک خاتون سے ہوئی اور انہوں نے اس عورت میں دلچسپی لینی شروع کر دی۔ میں نے یہاں اس کو عورت اس لئے لکھا ہے کہ وہ اسد سے سات برس بڑی تھی۔ شروع میں ہم کو اندازہ نہیں تھا کہ یہ کون ہے اور کہاں سے تعلق رکھتی ہے؟ میری شادی کے بعد اسد بھائی نے امی سے مطالبہ شروع کر دیا کہ اب میرا بھی گھر آباد کرنے کی فکر کریں۔ امی کہنے لگیں ، ابھی تمہاری بہن کی شادی ہوئی ہے، تھوڑا ٹائم دو۔ اس اثنا میں، میں تمہارے لئے لڑکی بھی پسند کرلوں۔ پھر تمہاری شادی کا انتظام کرتے ہیں ۔ اسد بھائی کہتے کہ لڑکی کی آپ فکر نہ کریں کیونکہ لڑکی میں نے پسند کرلی ہے۔ بار بار کے اصرار پر بالآخرامی جان اس لڑکی کو دیکھنے گئیں۔ وہ اسد بھائی کی پسند کو دیکھ کر حیران رہ گئیں کیونکہ وہ کوئی لڑکی نہیں بلکہ ادھیڑ عمر کی عورت تھی، جس نے میرے بھائی کو جانے کیسے اپنے چنگل میں پھنسا لیا تھا اور امی کی سمجھ میں نہیں آتا تھا کہ کن خوبیوں کی وجہ سے بھائی نے اس کو پسند کیا تھا۔ حقیقت میں دونوں کا کوئی جوڑ نہ تھا۔ امی سمجھاتی تھیں۔ بیٹا یہ عورت کسی طرح تیرے جوڑکی نہیں ہے- شبانہ سے شادی کی غلطی مت کرنا – مگر بھیا مانتے ہی نہ تھے۔ کہتے تھے شادی اس سے کروں گا ورنہ عمر بھر کنوارہ رہوں گا۔ اس سے تم شادی کرو گے تو بہت پچھتاؤ گے۔ کافی منع کیا آخر امی نے پوچھا۔ اس کے بارے میں یہ تو بتاؤ کہ یہ شادی شدہ تھی یا غیر شادی شده ہے۔ مطلب مطلقہ یا بیوہ اور کس خاندان سے تعلق ہے۔ کوئی خاندانی پس منظر بھی تو ہوگا۔ بھائی کو خود کچھ معلوم نہ تھا، امی جان کو بھلا کیا بتاتے ۔ بس یہی بتایا کہ ماں باپ مرچکے ہیں اور یہ اکیلی رہتی ہے۔ اس بات پر امی نے صاف انکار کر دیا کہ جب تک درست معلومات نہ ہوں گی ، ہر گز اس عورت کو بہو بنا کر میں اپنے گھر میں نہ لاؤں گی۔ امی کے انکار پر اسد بھائی نے خفیہ طور سے شبانہ کے ساتھ شادی کر لی۔ بظاہر وہ ہمارے ساتھ رہتے تھے لیکن اکثر اچانک دو تین روز یا ہفتے بھر کے لئے غائب ہو جاتے تھے ۔ تب ہم گھر والے بہت پریشان ہوتے تھے کہ جانے یہ کہاں غائب ہو گئے ہیں؟ ایک سال بعد یہ راز یوں کھلا، جب اسد بھائی کی بیوی کے یہاں ایک بچی نے جنم لیا۔ یہ خبر کسی نے ہم تک پہنچائی۔ بہتر یہی تھا کہ ان کی شادی کو تسلیم کر لیا جائے چنانچہ ہم بہن بھائیوں نے مل کر امی کو اس بات پر راضی کر لیا اور یوں ہم لوگ اسد بھائی ، ان کی بیگم مع بچی گھر لے آئے۔ انہی دنوں میری چھوٹی بہن کی شادی کا سلسلہ شروع ہوا۔ شادی سے دو روز پہلے مہندی کی رات ہم سب دولہا والوں کے گھر جارہے تھے کہ اسد بھائی اور ان کی بیگم اپنی بچی کی طبیعت کی خرابی کے سبب گھر پر ہی رہ گئے ۔ جب ہم لوگ مہندی لے کر چلے گئے ، ہمارے پیچھے ان دونوں نے میری بہن کا تمام زیور اور ہم دو شادی شدہ بہنوں کے وہ زیورات جو شادی میں پہننے کی غرض سے لاکر امی کے پاس ہی رکھوا دیئے تھے، وہ سب زیور اور قیمتی کپڑے سمیٹ کر یہ دونوں غائب ہو گئے- میری چھوٹی بہن اس وقت اپنی سہیلیوں میں گھری دوسرے کمرے میں تھی۔ شبانہ تو ہماری نگاہوں میں شروع سے ہی مشکوک تھی لیکن اسد بھائی سے ہم کو ایسی امید نہ تھی۔ ان کی اس حرکت سے ہم سب کو گہرا صدمہ پہنچا۔ یوں ہم لوگوں نے ان سے قطع تعلق کرنے کا فیصلہ کر لیا ۔ بہن کی شادی تو خیر جیسے تیسے ہوگئی مگر اسد بھائی نے اپنی محبت اور عزت کو ہم سب کے دلوں سے کھرچ کر پھینک دیا۔ کچھ عرصے بعد ہماری والدہ کا انتقال ہو گیا کہ انہیں اسد بھائی کی اس حرکت کا بہت غم تھا۔ ہم سوچ بھی نہ سکتے تھے کہ میرا یہ بھائی اس درجہ کٹھور نکلے گا کہ وہ امی جان کے انتقال کی خبر سن کر بھی نہ آئے گا۔ سبھی کو انتظار تھا کہ شبانہ نہیں تو اسد ماں کا آخری دیدار کرنے ضرور آئے گا مگر وہ نہ آیا۔ خیر رو دھو کر صبر کر لیا۔ وہ ہم سے دور تھے، دل کو ایک ڈھارس تھی کہ چہاں بھی رہیں خوش رہیں۔ بہن کی مہندی کے دن قیمتی کپڑے اور زیور چرا کر لے جانے والوں کو ہم نے معاف کر دیا کہ رشتہ ہی ایسا تھا۔ ایک دن اچانک اطلاع ملی کہ ہمارے اسد بھائی اب اس دنیا میں نہیں رہے ہیں بلکہ ان کو قتل کر دیا گیا ہے۔ ان کو قتل کسی اور نے نہیں کیا تھا بلکہ یہ کام ان کی بیوی شبانہ نے سرانجام دیا تھا ۔ سب کہہ رہے تھے کہ اسی لئے منع کیا تھا کہ شبانہ سے شادی مت کرو۔ والدین سے نافرمانی کی سزا اسی دنیا میں مل گئی۔ شبانہ کو انہوں نے زمانے بھر سے ٹکر لے کر اپنایا تھا، اپنا نام دیا تھا اور معاشرے میں باعزت مقام دیا تھا اور اس بے ننگ و نام عورت نے کیا کر دکھایا ؟ جب ہم روتے ہوئے ان کے گھر پہنچے تو ان کے جسد خاکی کو پولیس لے گئی تھی کیونکہ درودیوار پر خون کے چھینٹے تھے اور بستر بھی لہو سے رنگین تھا۔ شبانہ کا بیان تھا کہ وہ اپنی ماں کے پاس ملنے گئی تھی تو رات وہاں ٹھہر گئی۔ اس کی غیر موجودگی میں چور، ڈاکو گھر میں گھسے اور جب اسد نے مزاحمت کی تو وہ ان کو مار کر چلے گئے۔ پولیس نے تفتیش کی ، پاس پڑوس سے معلومات حاصل کیں ، تو پتہ چلا کہ اسد کی غیر موجودگی میں کوئی شخص آتا تھا اور کبھی کبھی دو بچے بھی ساتھ آتے- جن کی عمریں چار اور چھ برس تھیں- جب میرے بھی کو یہ سن گن ہوئی کہ کوئی شخص ان کی غیر موجودگی میں آتا ہے تو شبانہ نے ہنگامہ کھڑا کر دیا کہ میرا کزن آتا ہے، تمہیں کیا اعتراض ہے؟ میرا بھائی سیدھا سادہ اور بھولا بھالا تھا۔ وہ نیک نیت تھا، اس نے خاموشی اختیار کر لی مگر لوگوں نے چپ نہیں سادھی، وہ مسلسل احتجاج کرتے رہے۔ پڑوسیوں کے تیوروں سے گھبرا کر میرے صلح جو بھائی نے اپنا ٹھکانہ بدل لیا اور ایک چھوٹے محلے میں اوپر کی منزل کا دو کمروں کا مکان لے کر وہاں رہنا شروع کر دیا۔ یہاں بھی کچھ دن تو معاملہ سب ٹھیک رہا۔ پھر پاس پڑوس کے لوگوں نے سن گن لینی شروع کردی کہ جب اسد کام پر چلے جاتے ہیں، ان کی بیگم کے پاس کوئی شخص آتا ہے اور سارا دن رہتا ہے۔ اسد کے آنے سے تھوڑی دیر پہلے وہ چلا جاتا تھا۔ انہوں نے اسد کو بتایا کہ آپ کی بیوی کے پاس جو شخص آپ کی غیر موجودگی میں روز آتا ہے، وہ کون ہے؟ اب بھائی اسد کے کان کھڑے ہو گئے۔ انہوں نے شبانہ سے کہا کہ ہو نہ ہو یہ کوئی تمہارا آشنا ہے ورنہ کوئی میکے سے ہوتا تو مجھ سے ضرور ملتا۔ وہ ڈھٹائی سے بولی۔ ہاں، میرا سابق شوہر سمجھو، میرے دو بچوں کا باپ ہے ۔ تم سے شادی کی خاطر میں نے اس سے طلاق لی تھی، تم نے مجھ کو اپنے چنگل میں جو پھنسا لیا تھا، مجھے بعد میں پتہ چلا کہ عشق کا بھوت چند روزہ ہوتا ہے اور ہاں بچوں سے دور نہیں رہ سکتی ۔ تم نے میرا ہنستا بستا گھر برباد کر دیا۔ اگر بچوں کا معاملہ ہی ہے تو تم اپنے پہلے خاوند سے بچے لے آؤ۔ میں ان کو بھی رکھ لوں گا اور پال لوں گا لیکن میرے گھر میں کوئی غیر شخص آئے ، مجھے یہ گوارا نہیں ہے۔ وہ مجھ سے بچوں کو ملانے لاتے ہیں۔ یہی تو میں کہہ رہا ہوں کہ بچوں سے ضرور ملو، کوئی روک ٹوک نہیں ہے مگر کوئی غیر میرے گھر میری غیر موجودگی میں نہیں آنا چاہئے ۔ میں نے کہا نا کہ وہ غیر نہیں، میرے بچوں کا باپ ہے۔ تم پھر اس کا گھر چھوڑ کر کیوں آئیں؟ اتنا ہی خیال تھا تو طلاق کیوں لی؟ طلاق کے بعد اب وہ غیر ہے اور تمہارا اس شخص سے ملنا جائز نہیں ہے۔ تمہاری خاطر اس کو چھوڑا اور بچوں کو بھی چھوڑا اور تم میرا احسان نہیں مانتے، الٹا باتیں بنارہے ہو۔ غرض اس سبب دونوں میں تو تو ، میں میں ہوئی اور کافی جھگڑا ہوا۔ شبانہ کے زور زور سے بولنے اور رونے کی آواز بھی پڑوسیوں نے سنی۔ اس کے بعد کچھ عرصہ خاموشی رہی اور اس شخص نے جس کا نام اسلم تھا، آنا ترک کر دیا تو شبانہ گھر سے باہر جانے لگی۔ اس بات کا علم بھی پڑوسیوں کے ذریعے ہی اسد بھائی کو ہوا۔ وہ خود تو ملازمت پر چلے جاتے تھے نہیں جان پاتے تھے کہ ان کے پیچھے یہ عورت کیا کرتی ہے؟ بہرحال جب بات حد سے بڑھ گئی تو ایک دن اسلم اور شبانہ نے اسد بھائی کو راہ سے ہٹانے کا منصوبہ بنایا تا کہ دونوں پھر سے رشتہ ازدواج میں منسلک ہو جائیں۔ حقیقت میں وقتی جذبات سے مغلوب ہو کر اس عورت نے طلاق لے لی تھی مگر بچوں کی محبت اور اسلم کا خیال دل سے نہ گیا تبھی وہ دو کشتیوں کی سوار ہو گئی تھی۔ دو کشتیوں کا سوار ہمیشہ خوار ہی ہوتا ہے اور کبھی وہ کنارے پر نہیں پہنچ پاتا۔ یہی حال اس عورت کا بھی ہوا۔ جب دیکھا اسلم سے ملنے پر، اسد بہت زیادہ مزاحمت کر رہے ہیں اور ان کی ملاقاتیں آسان نہیں رہیں، تو دونوں نے مل کر میرے بھائی کو راستے سے ہٹانے کا منصوبہ بنالیا اور پھر ایک رات جب وہ گھر آئے تو شبانہ نے کھانے میں نشہ آور گولیاں ملا دیں، جس سے اسد بھائی مکمل طور پر بے ہوش ہو گئے۔ ابھی صبح ہونے میں تھوڑی دیر تھی ۔ اسلم نے بھائی پر وار کیا تو خنجر ان کی پشت پر لگا ، وہ ہربڑا کر اُٹھ گئے۔ دوسرا وار انہوں نے ہاتھوں پر روکا۔ ہاتھ شدید زخمی ہو گئے۔ بھائی زخمی حالت میں باہر بھاگے۔ وہ شخص بھی چھرا لئے پیچھے بھاگا۔ نشہ آور گولیوں کی وجہ سے بھائی دیوار سے ٹکرائے تو دیوار پر لہو کی لکیر بن گئی۔ اس حالت میں بھی میرے بھائی نے ہمت نہ ہاری اور نیچے آگئے۔ تبھی اسلم نے پہلو میں چھرا گھونپ دیا اور پھر باہر نکل گیا۔ محلے کے ایک لڑکے نے اس کو بھاگتے دیکھ لیا۔ دروازہ کھلا پا کر اس لڑکے نے جا کر باپ کو جگایا۔ اُس کے بھائی بھی جاگ گئے ، سب گلی میں آکر ادھر ادھر دیکھنے لگے۔ تبھی انہوں نے میرے بھائی کی کراہیں سنیں اور وہ دروازے پر پہنچے جہاں بھائی گرے ہوئے تھے اور لہو ان کے بدن سے بہہ رہا تھا۔ اس سے پہلے کہ یہ لوگ کچھ سوال کرتے ، اسد بھائی بے ہوش ہو گئے ۔ وہ لوگ ٹیکسی ڈھونڈ نے لگے۔ اتنے میں کسی نے پولیس چوکی فون کر دیا۔ مگر پولیس نہیں آئی۔ وہ صبح آٹھ بجے تک آئے، جب تک خون زیادہ بہہ جانے کی وجہ سے میرے بھائی نے دم توڑ دیا۔ محلے میں رش لگ گیا۔ پولیس بھی آگئی اور وہ بیان لینے لگی کہ اسی وقت شبانہ برقع میں ملبوس گھر کے اندر داخل ہوئی اور شوہر کو ایسی حالت میں دیکھ کر پہلے حیرت کا مظاہرہ کیا، پھر رونے دھونے لگی، جس پر پولیس کو شک گزرا کہ یہ عورت ابھی آئی ہے، پہلے کہاں تھی۔ بہر حال پولیس نے اس کا بھی بیان لیا۔ وہ بولی میں تو کل شام کی میکے گئی ہوئی تھی اور ابھی آرہی ہوں ، شاید کہ میرے شوہر کو ڈاکوؤں نے مار دیا ہے کیونکہ ان کی کسی سے بھی دشمنی نہیں تھی پولیس والوں نے کہا کہ ان کے گھر والوں کو اطلاع دو۔ بولی کہ یہ لاوارث ہے، اس کے گھر والے نہیں ہیں، وہ مر چکے ہیں۔ اب انسپکٹر کو مزید شک ہوا۔ کہنے لگا، تم جھوٹ بول رہی ہو۔ محلے والوں میں سے ایک نے کہا کہ اسد کے بہن اور بھائی سب زندہ ہیں۔ پولیس والوں کو اس کے رویے سے مزید شک ہوا کہ ہو نہ ہو، شوہر کے قتل سے اس عورت کا گہرا تعلق ہے کیونکہ صدمے سے نڈھال ہو جانے کے بجائے وہ خون کے دھبے اور چھینٹے صاف کرنے لگی اور سیٹرھیاں دھونے لگی۔ بولی لوگ یہاں سے اوپر آئیں گے میرے شوہر کی تعزیت کرنے، تو ان کے جوتوں اور پیروں کو میرے خاوند کا خون لگے گا اور مجھے تکلیف ہوگی ، اسی لئے صاف کر رہی ہوں۔ پولیس نے دو دن بعد محلے والوں کے بیانات کی روشنی میں شبانہ کو گرفتار کر لیا اور اپنا روایتی طریقہ اختیار کیا تو شبانہ نے بتا دیا کہ اس نے اپنے سابق شوہر کے ساتھ مل کر اسد کو قتل کیا ہے۔ در اصل وہ اپنے پہلے شوہر سے طلاق لے کر بہت پچھتا رہی تھی اور دوبارہ اس کے گھر جا کر آباد ہونا چاہتی تھی جبکہ اسد طلاق نہیں دیتا تھا اور یہ جھگڑا کچھ دنوں سے شدت اختیار کر گیا تھا۔ پولیس والوں نے اسد بھائی کی بچی کو امی جان کی تحویل میں دے دیا اور بعد میں اسلم بھی گرفتار ہو گیا۔ شبانہ کی کہانی کچھ یوں تھی کہ اس نے بازار حسن میں جنم لیا اور وہیں پرورش پائی۔ اس کی ماں اس سے بہت محبت کرتی تھی۔ وہ ایک اغواشدہ لڑکی تھی جس کو بچپن میں اغوا کر کے یہاں فروخت کر دیا گیا تھا۔ جب وہ اغوا کی گئی ، اپنے گھر کے باہر کھیل رہی تھی اور چار برس کی تھی۔ وہ کسی صورت بازار حسن میں رہنا نہ چاہتی تھی مگر اس کو یہاں رہنے پر مجبور کر دیا گیا تھا۔ جب وہ بڑی ہوئی تو اس نے تہیہ کیا کہ اگر اس کو اولاد ہوئی اور وہ بیٹی ہوئی تو وہ اس کا نکاح کسی شریف آدمی سے کر دے گی مگر اس بازار کی زینت نہ بنائے گی۔ ثمینہ خود توعمر بھر اس دلدل سے نہ نکل سکی لیکن جب شبانہ پیدا ہوئی تو وہ اس کی اس انداز سے پرورش کرنے لگی کہ یہ لڑکی کسی شریف آدمی کا گھر آباد کرنے کے لائق ہو جائے۔ ثمینہ نے اس کو آٹھویں تک پڑھایا۔ آگے شبانہ نے خود پڑھ کر نہ دیا۔ کہتے ہیں کہ بچہ جہاں اور جس ماحول میں پرورش پاتا ہے، اُس پر اس ماحول کا گہرا اثر ہوتا ہے اور اسی ماحول کی چھاپ ہوتی ہے- شبانہ بھی اپنے ماحول سے علیحدہ نہ ہو سکی۔ اس کی ماں نے ایک شریف مگر غریب آدمی سے اس کی شادی کر دی۔ وہ اس سے چند دنوں میں طلاق لے کر لوٹ آئی کیونکہ غریب آدمی اُسے عزت سے تو رکھ سکتا تھا مگر تر نوالے اور روسٹ چرغے نہیں کھلا سکتا تھا جبکہ شبانہ عیش کی عادی تھی۔ اسی دوران ایک نوجوان ثمینہ کے کوٹھے پر آیا اور اس کو شبانہ پسند آ گئی۔ ثمینہ نے اس کو بتایا کہ میں اپنی بیٹی کو عزت بھری زندگی دینا چاہتی ہوں ۔ اگر تم کو یہ اتنی ہی پسند ہے تو عزت سے اپنا لو اور شریفانہ زندگی دو کیونکہ میں نے مجبور ہو کر اس گندگی کو قبول کیا تھا مگر میری بیٹی مجبور نہیں ہے۔ میں اس کی مالک و مختار ہوں، چاہتی ہوں کہ اس کا کسی شریف آدمی سے نکاح ہو اور یہ شرافت کی زندگی گزارے اسلم نے کہا۔ میں بھی شریف خاندان کا چشم و چراغ ہوں، ایک نیک نام زمیندار کا بیٹا ہوں ، کچھ رنگین مزاج دوست مجھ کو یہاں لے آئے ہیں۔ میں خود بھی گناہ کرنا نہیں چاہتا بلکہ جائز زندگی گزارنا چاہتی ہوں۔ بہر حال اسلم، ثمینہ کی باتوں سے متاثر ہوا اور ساتھ ہی وہ دل و جان سے شبانہ کو پسند کرنے لگا تھا۔ اسی وجہ سے اس نے شبانہ کو شریک حیات بنانا قبول کر لیا۔ اسلم کے نکاح میں آنے کے بعد شبانہ جیون ساتھ بن کر اس کے گھر آگئی۔ اس غرض سے اسلم نے علیحدہ گھر خریدا کیونکہ اس کے خاندان نے شبانہ کو قول نہ کیا اور صاف کہ دیا کہ علیحدہ رکھ اور یہ ہمارے گھر نہیں آسکتی۔ اسلم کے ساتھ خوش و خرم شبانہ نے دس سال گزارے کیونکہ وہ اس سے محبت کرتا تھا لہذا اس کا بے حد خیال رکھتا تھا۔ اس دوران دو بچے بھی ہو گئے ۔ اسلم کو اپنے بیٹوں سے بے انتہا محبت تھی۔ وہ ایک لمحہ کے لئے بھی ان کی جدائی برداشت نہیں کر سکتا تھا۔ ان کی وجہ سے بھی وہ شبانہ کا خیال رکھتا تھا کہ اس کے فرزندوں کی ماں تھی ۔ خدا کی کرنی اس اثناء میں کہیں شبانہ کی ملاقات اسد بھائی سے ہو گئی اور دونوں گمراہی کی طرف متوجہ ہو گئے۔ میں تو اس کو گمراہی کہوں گی کیونکہ بے شک اسد بھائی غیر شادی شدہ تھے، پر شبانہ تو شادی شدہ تھی، پھر اسلم کو اس سے شکایت تھی اور نہ اس کو اپنے خاوند سے کوئی گلہ تھا، شاید کہ اس کی رگوں میں کسی بد معاش کا خون تھا، جو بالآ خر رنگ لایا اور وہ اسلم سے بے وفائی کی مرتکب ہوگئی اب وہ بہانے بہانے اس سے جھگڑنے لگی اور اس کی زندگی اجیرن بنا ڈالی۔ بچے الگ پریشان تھے۔ کئی بار پڑوسیوں نے صلح کرائی۔ ثمینہ نے شبانہ کو رخصت کرتے وقت کہہ دیا تھا کہ پھر کبھی ادھر قدم مت رکھنا، اپنے ہی گھر میں رہنا۔ ایک بار طلاق لے کر آئی ہو تو میں نے رکھ لیا تھا کہ تمہارے بچے نہ تھے، اب تمہارے دو لڑکے ہیں لہذا بری بھلی جو بھی زندگی ہے، اپنے خاوند کے ساتھ تم کو گزارنی ہوگی ، میں کبھی کبھی خود آ کرمل جایا کروں گی۔ اسلم نے بھی نکاح کے وقت یہی شرط لگائی تھی کہ ثمینہ یا اس بازار کی کوئی ہستی شبانہ سے ملنے اس کے گھر نہیں آئے گی جب شیطان انسان کو بہکاتا ہے تو وہ اچھی بھلی جنت کو چھوڑ کر دوزخ کی راہ اختیار کر لیا کرتا ہے۔ اسد بھائی اور شانہ بھی انسان تھے، پس عشق کے چکر میں دونوں پھنس گئے ۔ میرے بھائی نے عورت کو نہ پہچانا اور والدہ کی بھی نافرمانی کر کے شبانہ کو بیوی بنایا۔ ادھر شبانہ نے اسلم سے لڑ جھگڑ کر طلاق حاصل کرلی اور اسد سے بیاہ رچالیا۔ وہ اپنے دونوں بیٹے بھی اسلم کے سپرد کر کے نئی دنیا بسانے آگئی۔ ایک سال بمشکل بچوں کے بغیر کا ٹا اور پھر اسلم سے رابطہ کر لیا۔ یوں دونوں بچوں کو وجہ بنا کر ملنے لگے- چونکہ اسد بہت سیدھے اور اعتبار کرنے والے آدمی تھے لہذا شبانہ کو اسلم سے ملاقات میں کوئی دشواری نہ ہوئی اور سب سے محفوظ جگہ اس کو اپنے گھر کی چھت ہی نظر آئی، تاہم ایسی باتیں کب تک چھپتی ہیں، وہ لاکھ کہتی کہ میرے بچوں کا باپ ہے مگر وہ اسلم سے طلاق لے چکی تھی ۔ معاشرہ ان کو ملنے کی اجازت نہیں دے سکتا تھا، وہ اب کسی اور کی منکوجہ تھی۔ اسلم ایسا سفاک اور برا آدمی نہ تھا مگر اس کو سفاکی کی راہ دکھانے والی شبانہ ہی تھی۔ بالآخر اس نے میرے بھائی اسد کا کام تمام کرا دیا۔ انہوں نے تو من میں یہی سوچا تھا کہ اس کو چوری اور ڈکیتی کی واردات مشہور کر دیں گے مگر ایسا نہ ہو سکا۔ بقول کسی کہ، زبان خنجر جو چپ رہے گی تو لہو پکارے گا آستین کا۔ کہتے ہیں کہ قتل نہیں چھپتا۔ قاتل کبھی نہ کبھی پکڑا جاتا ہے، شاید اسلم بچ نکلتا اگر شبانہ کم عقل نہ ہوتی اور محلے والے گواہی نہ دیتے۔ دونوں کو عدالت سے سزا ہو گئی لیکن نقصان کس کا ہوا؟ میرا پیارا بھائی، جان سے گیا اور اس کی معصوم بچی ماں اور باپ دونوں سے محروم ہوگئی۔ خود اسلم اور شبانہ کے بچے بن ماں باپ کے در بدر ہوگئے۔ شکر کہ وہ لڑکے تھے، اگر لڑکیاں ہوتیں تو اس بازار کی زینت بنتیں کہ جہاں کی ان کی ماں اور نانی تھیں۔ آج بھی جب اسد بھائی یاد آتے ہیں، دل خون کے آنسو روتا ہے۔ مردوں کو خدا نے زیادہ سوجھ بوجھ اور عقل دی ہے، پھر بھی وہ کبھی کبھی عورت کے کہنے میں آجاتے ہیں اور ایسا کام کر گزرتے ہیں جس کی وجہ سے ان کی عزت و ناموس خاندانی وقار نی کہ زندگی تک داؤ پر لگ جاتی ہے۔ خدا بچائے ایسی عورتوں سے- تین عورتیں تین کہانیاں
Mobile Phone Aur Larkiyan | UrduZone,جب میں لڑکیوں کے پاس موبائل فون دیکھتی تو حسرت کرتی کہ کاش، میرے پاس بھی فون ہو۔ اس مقصد کے لئے میں نے اپنے جیب خرچ سے رقم بھی جمع کی مگر میں نہ لے سکی کہ امی ابو نے اجازت نہیں دی۔ ایک سال بعد جب میں نے آٹھویں جماعت اعزازی نمبروں سے پاس کر لی تو والد صاحب نے پوچھا، بولونینی تم کو کیا تحفہ چاہئے؟ میں نے فورا کہا۔ ابو جان مجھ کو موبائل فون لے دیجئے۔ وہ یک بارگی سوچ میں پڑگئے لیکن پھر میرے شوق کو دیکھتے ہوئے انہوں نے میری خواہش پوری کر دی اور مجھے کو موبائل لے کر دیا تا کہ میں اپنی سہیلیوں سے بات کر سکوں۔ بہت خوش تھی چونکہ یہ چیز میری من پسند تھی۔ اس تحفے کو پا کر گویا میں ہواؤں میں اُڑ رہی تھی۔ انہی دنوں اسکول میں گرمیوں کی چھٹیاں ہو گئیں، تبھی ہم سب نے پھوپھی کے گھر جانے کا پروگرام بنایا۔ ہم پہلی بار جا رہے تھے کیونکہ اس سے پہلے ہمارا کوئی خاص آنا جانا نہیں تھا۔ امی، ابو اور چھوٹی بہن کے ساتھ میں کراچی پہنچی۔ وہاں سارے عزیز بہت خوش ہو کر ملے۔ انہی میں عامر بھی تھا، جو میرا سب سے خوبصورت اور خوش گفتار کزن تھا۔ ہم وہاں دو ماہ رہے، اپنی اثنا میں میری اور عامر کی اچھی خاصی ذہنی ہم آہنگی ہوگئی۔ ہم گھنٹوں باتیں کرتے اور وہ روز ہم لوگوں کو اپنی گاڑی پر سیر کرانے لے جاتا۔ ہاکس بے، کلفٹن اور کئی پارکوں میں گئے۔اس کے ساتھ گزارا ہوا وقت کس قدر حسین تھا۔ ان لمحات کو میں بھی بھلا نہیں سکتی۔ جب ہم کراچی سے رخصت ہو رہے تھے، وہ بہت اُداس تھا۔ جیسے اسے ہم سے بچھڑنے کا بے حد غم ہو۔ جب گاڑی چلنے لگی۔ وہ کہنے لگا، عکاشہ مجھ کو اپنا موبائل نمبر دے دو اور میرا نمبر لے لوتا کہ ہم ایک دوسرے سے بات کر سکیں۔ میں نے کہا، ٹھیک ہے تبھی اس کو نمبر دے دیا۔ مجھے کیا پتا تھا کہ وہ میرا نمبر کیوں مانگ رہا ہے جب واپس اپنے شہر آگئی تو یوں لگا جیسے دل خالی خالی ہے، جیسے اپنی کوئی بہت قیمتی چیز کراچی بھول آئی ہوں۔ یہ در اصل عامر کے ساتھ گزارے ہوئے دنوں کی یاد تھی ، جو مجھ کو چین نہیں لینے دے رہی تھی۔ اب دن رات مجھ کو اس کی یاد ستانے لگی ۔ فون پر بات ہوتی تو کچھ چین ملتا ورنہ کسی کام میں دل ہی نہیں لگتا تھا ۔ ایک ماہ تک ہم یونہی گاہے گاہے بات کرتے رہے مگر اس کے بعد ایک روز اچانک ہی عامر نے اپنا فون بند کر دیا ، میں بہت پریشان تھی۔ ہر وقت فکرمند اور اُداس رہتی کہ خدا جانے کیوں عامر نے فون بند کیا ہے جبکہ ایک دن بات نہ ہوتی تو وہ شکوے کرنے لگتا تھا۔ خدا خیر کرے۔ میں دل ہی دل میں دعا کرتی رہی۔ ایک ہفتہ گزر گیا کہ میں نیم مردہ سی ہو گئی مگر شکر کہ پھر اس کا ایس ایم ایس آگیا۔ عکاشہ کیسی ہو؟ میں نے جواب دیا۔ تمہارے بغیر میں کیسی ہو سکتی ہوں۔ اس نے کہا۔ کیا مطلب؟ چھوڑو تم سناؤ کہ تم کیسے ہو؟ میں نے ٹالتے ہوئے کہا۔ اتنے دن سے فون کیوں بند کیا ہوا تھا؟ میرا موبائل خراب ہو گیا تھا۔ اس نے بتایا۔ پھر اچانک ہی ایک انوکھی بات کہہ دی۔ کیا تم مجھے سے شادی کرو گی؟ میں نے بے ساختہ کہا۔ ہاں۔ اور پھر خود ہی شرمسار ہو گئی۔ عکاشہ یہ دن میں نے کیسے گزارے، کیا بتاؤں؟ میں بھی تمہارے بغیر نہیں رہ سکتی عامر بے اختیار منہ سے نکل گیا لیکن عامر پھوپھی تمہاری شادی کہیں اور نہ کر دیں، تبھی اس نے کہا۔ ہاں عکاشہ گھر والے میرا رشتہ کہیں اور کرنا چاہتے ہیں لیکن تم فکر نہ کرنا، میں شادی صرف تم سے ہی کروں گا۔ میں نے اس کی باتوں پر یقین کر لیا۔ دھیرے دھیرے اس کا خیال میرے دل میں گھر کرتا گیا۔ پھر میرا یہ حال ہوا کہ جس روز اس سے بات نہ ہوتی، خوب روتی ، کھاتی اور نہ کچھ پیتی، بس سسکتی ہی رہتی۔ میں اس کے لئے جان تک دینے کا سوچنے لگی۔ اکثر اس سے بس ایک ہی سوال کرتی ۔ عامر ہماری شادی کب ہوگی؟ کیا تم نے پھوپھی سے میرے بارے میں کچھ کہا ؟ وہ کہتا۔ کہہ دوں گا پہلے تم تعلیم تو مکمل کر لو اور میں بھی تعلیم مکمل کر کے جاب پر لگ جاؤں غرض اس طرح کی باتوں میں ایک سال گزر گیا۔ اس بار اسکول میں دس دنوں کی چھٹیاں ہو گئیں تو میں نے فورا پھوپھی کے گھر جانے کا پروگرام بنا لیا اور امی سے ضد کر کے وہاں جا کر ہی دم لیا۔ وہاں پہنچ کر مجھے ایک بہت ہی بڑی خبر سننے کو ملی کہ عامر کی شادی اچانک ہی اپنی خالہ زاد سے ہوگئی ہے۔ امی نے پوچھا، ہمیں بلایا کیوں نہیں، تو پھوپھی وضاحت کرنے لگیں کہ بس لڑکی والوں کی وجہ سے جلدی میں شادی کرنی پڑی اور ہم کسی کو نہ بلا سکے لیکن کچھ دنوں بعد دھوم دھام سے ولیمہ کریں گے اور سب کو بلائیں گے۔ یہ خبر سن کر میں بے حال ہو گئی۔ امی نے پوچھا۔ دولہا دلہن کدھر ہیں؟ پھوپھی نے بتایا کہ وہ ہنی مون منانے مری گئے ہیں۔ یہ سن کر میں کمرے میں چلی گئی اور دروازہ بند کر کے خوب روئی۔اگلے روز عامر اور ثوبیہ آگئے ۔ میں نے موقع پا کر اس سے پوچھا۔ یہ تم نے میرے ساتھ کیا کیا؟ کہنے لگا۔ میں بے قصور ہوں عکاشہ کیونکہ دو سال پہلے امی نے ثوبیہ کو پسند کر لیا تھا۔ جب میں نے تمہارے لئے ان سے کہا تو وہ بہت ناراض ہوئیں، تبھی امی کی خوشی کے خاطر مجھے کو ان کا حکم بجا لانا پڑا، کیا کرتا ، ماں کو ناراض کیسے کرتا؟ یہ عامر کی تاویلیں تھیں۔ رات کو تھوڑی دیر کے لئے وہ باہر چلا گیا تو میں ثوبیہ کے پاس جا بیٹھی اور اس سے پوچھا کہ کیا آپ دونوں کی پسند کی شادی ہے۔ تبھی اس نے نخوت سے فرمایا ہم پانچ سانوں سے ایک دوسرے کو پسند کرتے ہیں اور ہماری منگنی کو بھی تین برس ہوچکے ہیں۔ جہاں تک تمہارا معاملہ ہے تو مجھے علم تھا کہ عامر سے تم فون پر باتیں کرتی ہو۔ اس بات پر میرا عامر سے جھگڑا بھی ہوا تھا۔ اس نے مجھ سے کہا کہ میں موبائل پر چاہے لاکھ لڑکیوں سے باتیں کروں لیکن شادی تم سے ہی کروں گا۔ بھلا… فون پر باتیں کرنے والی لڑکیوں کا کیا بھروسا۔ جب مجھ سے چیٹ کر سکتی ہیں تو دوسرے لڑکوں سے تعلق رکھنے میں کیا شرم کرتی ہوں گی۔ اس لئے تم سوچنا بھی مت کہ میں ایسی ویسی لڑکی سے شادی کروں گا۔ ثوبیہ نے حقارت سے کہا۔ تو مجھ کو ایسا لگا کہ وہ مجھ کو اپنے پاؤں کی جوتی سمجھتی ہے۔ دل اور بھی خون ہوا اس سے بات کر کے ناحق خود کو مزید اس کی نظروں میں گرایا کہ وہ تو اس کی دلہن تھی اور میں؟ میں ایک سوالیہ نشان تھی؟ اس کی باتوں پر میں خجالت سے گڑھ کی گئی تھی۔ یقین نہ آتا تھا کہ عامر نے کزن ہوتے ہوئے کیوں مجھے دھوکا دیا؟ جب دل ٹکڑے ٹکڑے ہو چکا اور زندگی فضول شے نظر آنے لگی ، تب ابو کی بات یاد آئی کہ بیٹی کوئی اور تحفہ لے لو مگر موبائل نہ لو، لڑکیوں کے لئے یہ تحفہ اچھا نہیں ہوتا کیونکہ ابھی تم کم عمر ہو۔ سوچتی تھی میرے پاس نہ موبائل ہوتا اور نہ میں اس تباہی میں پڑتی۔ بے شک یہ کام کی چیز سہی لیکن اس کا غلط استعمال زندگی برباد کر سکتا ہے، خصوصاً لڑکیوں کے لئے٠ اس بار ہم چھ دن وہاں ٹھہرے تھے مگر یہ چھ دن میرے لئے چھ صدیوں کے برابر ہو گئے۔ اپنے محبوب کو اپنی آنکھوں کے سامنے اس کی دلہن کے ساتھ ہنستے بولتے دیکھنا کسی طرح بھی میرے لئے قیامت سے کم نہیں تھا۔ سوچتی تھی ناحق کراچی کا سفر کیا، پھوپھی کے گھر سے کیا ملا۔ دامن میں انگارے ہی بھر کر لائی۔ اپنے شہر واپس آ تو گئی مگر کسی پل چین نہیں آ رہا تھا۔ یار بار موبائل اٹھاتی تھی اور بغیر نمبر ملائے رکھ دیتی تھی۔ انگلیوں کو عامر کا نمبر ملانے کی عادت جو پڑ گئی تھی مگر اس بے وفا نے تو ایک بار بھی پلٹ کر فون نہ کیا کہ تم کیسی ہو اور کس حال میں ہو ؟ جوکسی سے پیار نہیں کرتے وہ اس کا خیال بھی نہیں کرتے۔ وہ ثوبیہ کے ساتھ اپنی نئی زندگی کی خوشیوں میں مگن تھا کیونکہ اس کی بیوی اس کی پسند بھی تھی ۔ میرے ساتھ موبائل پر باتیں محض دل لگی تھی۔ یہ نہیں سوچا کہ اس کی دل لگی کسی کی جان بھی لے سکتی ہے۔ جس شخص سے دھوکے کی توقع نہ تھی، اس نے دھوکا دے دیا۔ اب تو دوستی کے لفظ سے بھی مجھ کو خوف سا آنے لگا تھا جبکہ دل کی ایسی کیفیت ہو تو انسان کو اس وقت سب سے زیادہ دوست کی ہی ضرورت ہوتی ہے۔ میں نے دوستی سے احتیاط برتی۔ پھر بھی ایک لڑکی سے دوستی ہو گئی جس کا نام بانو تھا اور وہ ہمارے برابر والے مکان میں آکر سکونت پذیر ہوئی تھی ، جو عرصے سے خالی پڑا تھا۔ پہلے یہ لوگ گاؤں میں رہا کرتے تھے مگر پنڈی آنا جانا رہتا تھا۔ بانو کے تین بھائی تھے اور وہ ان کی اکلوتی بہن تھی۔ شروع میں وہ کم آتی جاتی۔ مجھے کو بہت دل گرفتہ پایا تو زیادہ آنے جانے لگی۔ کچھ لوگوں کا خدا کی طرف سے کسی کی غمگساری کرنے کا ملکہ حاصل ہوتا ہے، بانو بھی ان ہی لوگوں میں سے تھی۔ اس نے نہایت توجہ اور طریقے سے میرے دل کو اپنی گرفت میں لے لیا اور میں نے اس کو اپنا غمگسار ہی نہیں، راز دار بھی بنالیا۔ اس نے مجھے کو تسلی دی اور پیار دیا تو دل سے منوں بوجھ ہلکا ہو گیا اور پھر میں بانو سے اس قدر مانوس ہوگئی کہ اس کے بغیر وقت کاٹنے لگا۔ جب وہ آجاتی اور میں بے وفا عامر کی باتیں کرتی ، یادیں دہرا لیتی تو مجھے سکون مل جاتا۔ پہلے تو مجھے صرف اپنا دکھ ہی سب سے گراں لگتا تھا، کسی اور کو بھی کوئی دکھ ہوگا، یہ جاننے کی سعی نہ کی لیکن جب بانو سے خوب قربت ہوگئی تو ایک روز اسے رنجیدہ پا کر میں نے توجہ کی اور پوچھا۔ بانو تم بھی چپ رہتی ہو، بتاؤ تو سہی تمہیں کیا دکھ ہے؟ پہلے تو اس نے ٹالنا چاہا مگر میرے اصرار پر بتایا۔ جن دنوں میں اسکول میں پڑھتی تھی، اکرام بھی ساتھ پڑھتا تھا۔ وہ ہمارے پڑوسی چاچا انعام کا بیٹا تھا اور ہم بچپن میں اکٹھے کھیل کر بڑے ہوئے تھے چونکہ ہم دونوں کا بچپن تھا، اس لئے زندگی کی اونچ نیچ کے بارے میں اتنا نہیں جانتے تھے، یوں کہئے کہ بس ہماری دوستی معصوم سی تھی۔ میں نے میٹرک پاس کیا تو خالہ انگلینڈ سے آگئیں اور انہوں نے اپنے بیٹے عاصم کے لئے میرا رشتہ مانگ لیا۔ امی ابو نے فورا ہاں کر دی۔ میں عاصم سے شادی کرنا نہیں چاہتی تھی لیکن امی کی شدید خواہش تھی کہ میں خالہ کی بہو بنوں اور انگلینڈ جاؤں، لہذا ان کے آگے میری ایک نہ چلی۔ یوں میری شادی عاصم سے ہو گئی۔ میری شادی سے اکرام کو دھچکا لگا لیکن کیا کرتا ، وہ بس دیکھتا رہ گیا۔ انگلینڈ جا کر میں اور زیادہ پریشان ہوگئی۔ نیا ماحول، نیا ملک تھا، پھر عاصم بھی مجھ سے راضی نہ تھا، یہاں اس کی کئی گرل فرینڈز تھیں، وہ سارا وقت ان کے ساتھ گزارتا اور میں مشرقی ماحول کی پروردہ سب کچھ کھلی آنکھوں سے دیکھ کر بھی چپ رہتی تھی ۔ ان حالات میں کیا کوئی لڑکی خوش رہ سکتی ہے؟ مجھے عاصم کے ساتھ زندگی گزارنے پر کوئی خوشی نہ ملی۔ میں بے حد نا خوش رہنے لگی۔ یوں ایک دن جب دل بہت افسردہ اور گھٹا ہوا تھا۔ میں نے اکرام کو فون کر دیا کیونکہ اس نے مجھے شادی میں موبائل تحفے میں بھیجا تھا، جس کا مطلب تھا کہ مجھے کو فون کرتا۔ اب جب میں تنہا ہوتی ، اکرام سے فون پر باتیں کر لیتی ، جس سے دل ہلکا ہو جاتا تھا۔ ایسی باتیں نہیں چھپتیں ۔ ایک روز میں رو رو کر اکرام کو اپنے دل کا حال سنا رہی تھی کہ میرے شوہر نے وہ باتیں سن لیں۔ بس پھر کیا تھا، اُس نے خوب جھگڑا کیا۔ دراصل وہ مجھ کو طلاق دینے کے بہانے ڈھونڈ رہا تھا اور کوئی بہانہ اس کے ہاتھ نہیں آرہا تھا۔ میں اس کی ماں کی پسند تھی اور خالہ مجھے بیاہ کر لائی تھیں۔ عاصم تو مجھ سے شادی کا آرزو مند تھا ہی نہیں۔ پس اس بات پر کہ میں اکرام سے فون پر بات کر رہی تھی ۔ شوہر نے مجھے کو طلاق دے دی۔ جب مجھے طلاق دی گئی، میری شادی کو آٹھ ماہ ہوئے تھے، انہوں نے مجھے پاکستان بھیج دیا۔ جب طلاق کی وجہ بتائی گئی تو میرے والدین بھی چپ ہو گئے ، وہ کیا کرتے۔ طلاق کی وجہ سے ہر کوئی افسردہ تھا اور کوئی خوش تھا تو وہ اکرام تھا۔ تاہم میرے گھر والے اب اکرام کو سخت نا پسند کرنے لگے کہ جس کی وجہ سے مجھے کو طلاق ہوئی تھی ۔ اکرام میں ایک بہت بڑی خرابی تھی کہ اس کو میری عزت کی کوئی پروانہ تھی۔ وہ ہر جگہ بیٹھ کر میری اور اپنی باتیں کرتا رہتا تھا۔ تاہم مجھے کو اس کی کوئی خامی نظر نہیں آتی تھی۔ بس ایک بات سوچتی تھی اب تو مطلقہ ہو چکی ہوں ، وہ جیسا بھی ہے، اس سے پیار کروں گی شاید اس کے ساتھ شادی ہو جانے سے زندگی سنور جائے اور میں پچھلا دکھ بھلا دوں۔ میرے لئے دو چار رشتے آئے لیکن میں نے انکار کر دیا۔ اکرام کی والدہ بھی آئیں مگر میرے والدین نے یہ کہہ کر انکار کر دیا کہ یہ کوئی کام نہیں کرتا، لہذا ہم اس بے روز گار لڑکے کو بھی اپنی بیٹی کا رشتہ نہیں دیں گے جبکہ یہ زیادہ پڑھا لکھا بھی نہیں ہے۔ اکرام اور میں کبھی کبھی ملتے تھے ۔ ان کے گھر کی چھت سے ہمارے مکان کی چھت بلکل جڑی ہوئی تھی- لہٰذا جب سب سو جاتے ، ہم دونوں اپنی اپنی چھت پر چلے جاتے اور باتیں کرتے۔ میں کہتی تھی، اکرام مجھے نہیں لگتا کبھی ہمارے گھر والے مان جائیں گے۔ وہ ہرگز میری تم سے شادی نہ کریں گے کہ تمہاری وجہ سے میری طلاق ہوئی ہے۔ تب وہ کہتا بانو تو پھر ایسا کرو کہ ہم گھر سے نکل کر شادی کر لیتے ہیں۔ بالآخر والدین نے اکرام کے گھر سے دوری کی خاطر وہ گھر بیچ دیا اور ہم لوگ یہاں آگئے ہیں۔ سارا دن بانو ہمارے گھر رہتی تھی۔ وہ مجھے کو اپنی ساری باتیں بتائی۔ بانو کا ایک کزن پنڈی میں رہتا تھا، جس کا نام ارسلان تھا۔ وہ بھی ان کے گاؤں کا تھا لیکن بعد میں وہ شہر آ گیا اپنی نانی نانا کے پاس کیونکہ اس کے والدین ایک حادثے میں فوت ہو گئے تھے۔ ارسلان کافی خوبصورت اور بانو سے عمر میں پانچ برس چھوٹا تھا تا ہم دونوں کزن آپس میں خوب گھل مل گئے اور ان کی دوستی ہو گئی۔ ارسلان چونکہ اکرام کا بھی دوست تھا، لہذا وہ بانو کے بارے میں سب کچھ جانتا تھا۔ وہ ہمیشہ اس کو یہی ہدایت کرتا تھا کہ بے شک تم مطلقہ ہو اور افسردہ بھی رہتی ہو، تاہم عقل سے کام لینا اور کوئی غلط قدم مت اٹھانا۔ جو بھی قدم اٹھاؤ اپنے والدین کی رضامندی اور مرضی سے اٹھانا۔ ارسلان کا یہ اخلاص، دوستی کے اور محبت کے جزبے میں تبدیل ہو گیا مگر وہ اس سے پانچ برس بڑی تھی، اس لئے ارسلان نے اس جذبہ کو دل میں دبا لیا اور اس کے سامنے اظہار کی جرات نہ کر سکا۔ ایک دن ارسلان ہمارے گھر بھی آیا تب اس نے مجھے بتا دیا کہ وہ بانو کو پسند کرتا ہے مگر تاکید کی کہ یہ بات بانو کو نہ بتانا تبھی میں نے سوچا کہ یہ کیسا بزدل ہے، پیار بھی کرتا ہے اور بانو پر ظاہر بھی نہیں کرنا چاہتا کیسی عجیب سوچ تھی اس کی۔ ۔ ادھر اکرام کی امی مسلسل بانو کے والدین کو منا رہی تھیں اور منتیں کرتی تھیں کہ بانو کا رشتہ دے دو۔ جب وہ نہیں مانے تو اکرام مایوس ہو گیا اور اس نے بانو کو اکسایا کہ تم میرے ساتھ نکل چلو، ہم کورٹ میرج کرلیں گے ۔ اس نے گھر سے بھاگ کر شادی کرنے کا منصوبہ بھی بنالیا اور بانو سے کہا کہ فلاں وقت فلاں جگہ آجانا۔ بے وقوف بانو اس کی باتوں میں آکر مقررہ وقت وہاں گئی مگر اکرام نہیں آیا۔ جب وہ کافی دیر تک نہ لوٹی تو اس کے گھر والوں کو تشویش ہوئی۔ انہوں نے سن گن لی تو اکرام کے ایک دوست نے راز فاش کر دیا اور بتایا کہ بانو ریلوے اسٹیشن گئی ہے۔ وہ بھاگے بھاگے گئے شکر ہے کہ وہ کسی گاڑی میں سوار نہ ہوئی تھی ، وہ خواتین کی انتظار گاہ میں بیٹھی مل گئی۔ بھائی اُس کو پکڑ کر لے آئے ۔ باپ نے گھر میں چار دن بند رکھا کہ بھائی اس کو مارنہ دیں ۔ بھائیوں کا ارادہ اس کو مار ڈالنے کا ہی تھا۔ آخری بار وہ مجھ سے اس وقت ملی، جب وہ گھر سے جارہی تھی مگر اس نے مجھے بھی نہ بتایا تھا کہ کہاں جارہی ہے کیونکہ اس کو تو جانے کی جلدی تھی۔ بہر حال بھائیوں کا غصہ ٹھنڈا نہ ہوا اور موقع ملتے ہی انہوں نے بانو کو مارنا چاہا۔ پستول کی دو گولیاں اس کی ٹانگوں پر لگیں اور وہ موت و زیست کی کشمکش میں مبتلا ہو گئی۔ والدین اس کو اسپتال لے گئے ۔ جب ہم کو پتا چلا ، ہم سب بھی کافی پریشان ہوئے ، میں نے اس کے لئے بہت دعائیں کیں ۔ دعا قبول ہوئی، بانو کو ہوش آگیا اور ڈاکٹروں نے اس کی زندگی بچائی لیکن اب وہ بہت شرمندہ تھی، اپنے گھر والوں سے کسی سے آنکھ نہ مل سکتی تھی ، تاہم اس نے ہوش میں آکر پولیس والوں کو یہ بیان دیا کہ مجھے اکرام نے مارا ہے کیونکہ وہ اب اس سے نفرت کرنے لگی تھی۔ تب اکرام کہیں بھاگ گیا اور روپوش ہو گیا۔ بعد میں وہ واپس آگیا کیونکہ سارا محلہ جانتا تھا کہ اس لڑکی کو اس کے بھائی نے مارا تھا۔ اب بانو تنہا ہوگئی، وہ جو پہلے میری غمگسار تھی، اس کو میری غمگساری کی ضرورت تھی۔ میں گھر والوں کے خوف کی وجہ سے زیادہ اس کے پاس نہیں جا سکتی تھی۔ اکرام نے بے وفائی کی ۔ گھر والے بھی اس سے نفرت آمیز باتیں کرنے لگے۔ وہ بہت زیادہ ڈیپریشن کا شکار ہوگئی۔ ایسے میں ارسلان کے والدین آگئے اور کہا کہ ہم اپنے بیٹے کے لئے آپ کی بیٹی کا رشتہ لینا چاہتے ہیں۔ سبھی حیران رہ گئے کہ ایک گھر سے بھاگی ہوئی مطلقہ اور مضروب لڑکی سے ارسلان جو کہ عمر میں بھی چھوٹا تھا، اپنے سے زیادہ عمر کی خاتون کو اپنانا چاہتا تھا۔ آخر کیوں؟ کیا محض ہمدردی کی وجہ سے یا واقعی اس کو بانو سے محبت تھی۔ ارسلان نے بہت یقین دلایا مگر بانو نے یہی سوچا کہ یہ نادانی کر رہا ہے کیونکہ مجھ سے عمر میں چھوٹا ہے، اس کو زندگی کا اتنا پتا نہیں۔ اس نے انکار کر دیا، تاہم بانو کے والدین نے اس رشتے پر ہاں کر دی۔ ارسلان بہت خوش تھا۔ کہتا تھا کہ میں بانو کو اتنا خوش رکھوں گا کہ وہ ماضی کے سارے دُکھ بھلا دے گی۔ شادی کی تیاریاں ہونے لگی تھیں کہ کچھ دنوں بعد ہی سب کچھ اُلٹ ہو گیا۔ انگلینڈ سے بانو کی خالہ آگئی اور کہنے لگی کہ ہم اپنی بہو کو لینے آۓ ہیں کہ عاصم نے طلاق ایک بار دی تھی، تین بار نہیں دی تھی۔ بہر حال پھر نکاح ہو گیا اور بانو کے گھر والوں نے یہی سوچا کہ اپنے گھر چلی جائے تو اچھا ہے۔ لڑکی پر ایک بار گھر سے بھاگی ہوئی کا لیبل لگ جائے تو لڑکی کے اس جرم کو کوئی معاف نہیں کرتا۔ بانو کو واپس بھیجنے کی تیاریاں ہونے لگیں ، تو وہ کافی پریشان تھی۔ ارسلان بھی بے حد افسردہ تھا۔ وہ میرے گھر آئی تو کہنے لگی۔ میں اپنے سے زیادہ ارسلان کے لئے دکھی ہوں کیونکہ وہ بے حد پریشان ہے، کہتا ہے تم مجھ سے کتنی دور چلی جاؤ گی- اے کاش! تمہاری خالہ نہ آتی اور ہماری شادی ہو جاتی۔ بانو کے جانے سے پہلے ارسلان نے اس کو موبائل لا کر دیا کہ مجھ سے کبھی کبھی بات کر لیا کرنا لیکن بانو نے یہ کہہ کر قبول نہیں کیا کہ موبائل ایک ایسا تحفہ ہے جس سے اکثر لڑکیوں کی زندگی برباد ہو جاتی ہے۔ پس اگر کسی لڑکی سے سچا پیار ہے تو اس کی عزت بھی بہت عزیز ہونی چاہئے کہ وہ آپ کی وجہ سے معاشرے میں بدنام نہ ہو۔ بانو چلی گئی اور میں آج بھی سوچتی ہوں کہ اس کا غم مجھ سے بڑا تھا لیکن وہ مجھ سے زیادہ حوصلے والی تھی۔ دعا کرتی ہوں کہ میری دوست بانو جہاں بھی ہو، خوش ہو۔ تین عورتیں تین کہانیاں
Intaqam Ki Aag | UrduZone,دل نواز ہمارے علاقے کا بہت بااثر اور جلال والا سردار مانا جاتا تھا۔ اس کو سب بابا خان کہتے تھے ، اس کی ایک ملازمہ خندہ جبیں تھی۔ یہ نام خود بابا خان نے اس کو عنایت کیا تھا کیونکہ وہ ہر وقت ہنستی رہتی تھی۔ خندہ کی ماں بھی خان کے گھر کی ملازمہ رہی تھی بلکہ ان کا تمام خاندان موروثی طور پر خان کے گھریلو ملازموں کی حیثیت سے پہچانا جاتا تھا۔ خان کا فرض تھا کہ جب خندہ اس کے گھر بچی ہے جوان ہو گئی تو وہ اس کی شادی اپنے کسی ملازم سے کر دیتا لیکن اس نے ایسا نہیں کیا۔ نجانے اس طرف توجہ کیوں نہیں دی۔ خان کی صرف ایک ہی بیٹی تھی، جس کا نام ناز پرور تھا۔ خندہ ، ناز کی خدمت پر مامور تھی۔ وہ ناز کو بہت پسند تھی۔ دونوں ہم عمر تھیں۔ ان میں مالکہ اور نوکرانی سے زیادہ دوستی اور محبت کا رشتہ تھا۔ ناز کو کہیں آنے جانے کی اجازت نہیں تھی اور نہ ہی علاقے کی عام عور تیں اس سے مل سکتی تھیں کیونکہ خانوادے کے لحاظ سے وہ خان کے مرتبے کی برابری نہ کر سکتی تھیں۔ پس ایک خندہ ہی تھی جو ناز کی تنہائی بانٹ سکتی تھی۔ ناز پرور کی منگنی اپنے چچازاد سے ہو چکی تھی۔ وہ جب اپنے منگیتر کا ذکر کرتی تو خندہ کے دل میں بھی شادی کی خواہش چٹکیاں لینے لگتی۔ اس کا دل چاہتا کہ کاش اس کا بھی کوئی ساتھی ہوتا، جس کے ساتھ وہ اپنے خوابوں کی دنیا آباد کر سکتی۔ خان صاحب کے اسلحہ خانے کا رکھوالا جانباز ایک نہایت خوبر ونوجوان تھا۔ وہ کبھی کبھی کام کی غرض سے حویلی میں آتا تھا، تبھی اس کا آمنا سامنا خندہ سے ہو جاتا تھا۔ وہ جانباز کو پسندیدگی کی نگاہ سے دیکھتی تھی۔ وہ بھی خندہ جبیں میں کشش محسوس کرنے لگا۔ جب مالک شکار پر یا دیگر امور کے سلسلے میں علاقے سے باہر جاتا تو ایسے میں خندہ اور جانباز کا آپس میں بات چیت کرنا ممکن ہو جاتا تھا۔ دونوں جوان تھے ، ان کی شادی کی عمر تھی، ایک دوسرے کے لئے کشش ایک قدرتی بات تھی۔ خندہ جانباز سے باغ میں ملتی تھی۔ یہ باغ خان کی حویلی سے قریب تھے۔ اس بات کا علم مالی کے علاوہ ایک دو خدمت گاروں کو بھی ہو چکا تھا تا ہم کسی میں جرات نہ تھی کہ وہ دوسرے سے ذکر کرتا۔ مالک سخت مزاج تھا، اس کے غصے سے سبھی واقف تھے۔  اگر بے خبر تھے تو بس یہی دو جن کی آنکھوں پر محبت کی پٹی بندھ گئی تھی – خان صاحب کا مالی بہت دانا اور پرانا خدمت گار تھا۔ اس نے ان دونوں کو سمجھایا کہ وہ اس خطرناک کھیل سے باز رہیں۔ اگر خان کو علم ہو گا، تو ان کو تہہ خانے کے اندھیروں میں پھینک دیا جائے گا۔ مالی بابا کے سمجھانے پر ان دونوں نے باغ میں ملنا چھوڑ دیا مگر وہ خود کو ملنے سے نہ روک سکے اور اسلحہ خانے میں ملنے لگے۔ چونکہ جانباز خود اسلحہ خانے کا محافظ تھا، اس لئے یہاں ملنے میں دشواری نہ تھی کیونکہ کسی اور کو ادھر آنے کی اجازت نہ تھی۔ ایک دن اچانک خان اسلحہ خانے چلا گیا، جس کی اطلاع جانباز کو نہ ہو سکی۔ اسلحہ خانے کی ایک چابی جانباز اور دوسری خان صاحب کے پاس تھی۔ جب وہ وہاں پہنچا تو اس نے سرگوشیوں کی آہٹ سُن لی، مگر وہ دونوں مالک کے قدموں کی آہٹ نہ سُن سکے۔ خان نے اوٹ میں رک کر ان کو باتیں کرتے پایا تو اس نے سزا کے طور پر خندہ کے سر کے بال کاٹ دیئے اور اسے اپنے بھائی کے علاقے میں بھجوا دیا جبکہ جانباز کو اس لئے سخت سزا دی کہ وہ شادی شدہ تھا۔ لہذا اسے اسلحہ خانے میں ہی گولی مار کر اس کی نعش پہاڑوں میں واقع کسی کھائی میں پھنکوا دی گئی۔ جب خندہ کو جانباز کے حشر کا علم ہوا تو اس کو اپنے محبوب کے مرنے کا بہت دکھ ہوا اور وہ کئی دن تک اس کی یاد میں چھپ چھپ کر روتی رہی۔ اس کو اپنا سر منڈوائے جانے کا بھی بہت ملال تھا، کیونکہ یہاں کے رواج میں چوٹی اسی عورت کی کاٹی جاتی تھی، جس کا چال چلن درست نہ ہو تا تھا۔ اس ذلت آمیز سزا کی وجہ سے اس کے دل میں انتقام کی آگ بھڑک گئی تھی مگر وہ ایک بے حیثیت لاچار باندی تھی ، مالک کے خلاف کچھ نہ کر سکتی تھی۔ یونہی پانچ برس گزر گئے۔ ناز پرور کے منگیتر کی تعلیم و تربیت مکمل ہوئی تو اس کے والد محراب خان نے دل نواز خان سے بیٹی کی شادی کا تقاضہ کیا اور شادی کی تاریخ رکھنے کے لئے دولہا والے لڑکی والوں کے گھر آئے۔ اس موقع پر بڑے خان کی بیگم دیگر خادمائوں کے ساتھ خندہ کو بھی لائی کہ وہ ناز پرور سے بہت انس رکھتی تھی۔ دل نواز خان کے اصول بہت ہی سخت تھے۔ وہ ایک بار سزا دینے کے بعد اپنی کسی باندی کو دو بار گھر میں داخل نہ ہونے دیتا مگر خندہ کی سفارش اس کے بڑے بھائی نے کی کی تھی، تبھی اس نے خندہ کی معافی قبول کر لی اور اسے اپنی حویلی میں قدم رکھنے کی اجازت دے دی مگر اس باندی کے دل میں پانچ برس پہلے وال زخم ابھی ہرا تھا۔ اس گھائو سے درد کی ٹیسیں بھی اٹھتی تھیں۔ جانباز کی یاد اور اس کی درد ناک موت کا صدمہ ہر وقت اسے بے چین رکھتا تھا۔ خندہ کو دیکھ کر ناز خوش ہو گئی اور اس سے ہنس ہنس کر باتیں کرنے لگی۔ وہ اس کے سُسرال سے آئی تھی۔ ناز نے اپنے منگیتر کے بارے سوال کیا کہ وہ کیسا ہے ؟ خندہ نے اس موقع سے فائدہ اٹھایا اور تنہائی میں ناز کے سامنے اس کے منگیتر کا ذکر کچھ اس انداز سے کیا کہ اس کے دل میں آتش شوق کو جگا دیا۔ ناز اور اس کا منگیتر شاد خان آپس میں غائبانہ محبت کرتے تھے۔ وہ بچپن میں ساتھ کھیلے تھے ، جب باشعور ہوئے تو ایک دوسرے سے دور رہنے پر مجبور ہو گئے۔ اس دوری نے ان کی محبت کو دو چند کر دیا تھا لیکن وہ آپس میں کبھی نہ ملتے اور نہ تنہائی میں بات کرتے تھے۔ ۔ اسی طرح دوریاں سہتے سہتے یہ دن بھی آگیا کہ جب وہ ایک ہونے والے تھے۔ رواج کے مطابق نہ تو شاد خان، شادی سے پہلے ناز پرور سے ملنے زنان خانے جا سکتا تھا اور نہ وہ اس سے ملنے جا سکتی تھی۔ ان کی محبت کو تازہ اور شاداب رکھنے کا کام خندہ نے ہی کیا۔ ان کے درمیان پیام رسانی کا وہی کام کیا کرتی تھی کیونکہ وہ دونوں کی راز داں بن چکی تھی۔ جب شاد خان اپنے چچا کے گھر آتا اور وہ اس کے سامنے کھانا رکھنے جاتی تو چپکے سے ناز کا پیغام بھی اسے پہنچادیا کرتی تھی اور وہ جو جواب دیتا، وہ ناز کو خندہ کی زبانی مل جاتا۔ یہ ان دنوں کی بات ہے جب خندہ، ناز کی خدمت پر مامور تھی اور اس کے باپ کے گھر رہا کرتی تھی۔ ناز کی شادی میں اب صرف ایک ماہ باقی تھا۔ ایک دن خندہ پیغام لے کر آئی کہ تمہارا منگیتر تم سے اسلحہ خانے کے پچھواڑے باغ میں ملنا چاہتا تھا۔ اسے تم سے کوئی ضروری بات کرنا ہے۔ جب تمہارے بابا خریداری کے لئے شہر گئے ہوں گے میں تم کو شاد خان سے ملوا دوں گی۔ وہ آج شام اسلحہ خانے میں اپنی پسند کا اسلحہ منتخب کرنے آئیں گے۔ یہ ان کے ہاں رسم تھی کہ شادی سے کچھ دن پہلے داماد اپنے سسر کے اسلحہ خانے سے چند بندوقیں اور ہتھیار پسند کر کے لے جاتا تھا۔ گویا یہ لڑکی کے والد کی طرف سے بہترین تحفہ ہوتا تھا جو شادی سے کچھ دن قبل لڑکے کو پیش کیا جاتا تھا۔ اس علاقے میں جہاں بندوق ہی مرد کا زیور سمجھی جاتی ہو وہاں اپنے معزز مہمان کو اس سے بڑھ کر کیا تحفہ دیا جا سکتا تھا۔ شاد خان پہلی بار اپنے تایا کا بطور ہونے والے داماد کے مہمان ہوا تھا۔ اس کو اسلحہ منتخب کر کے یہ ثابت کرنا تھا کہ وہ واقعی ایک بہادر انسان ہے اور اسلحہ کے انتخاب اور اس کی پہچان کی صلاحیت رکھتا ہے۔ اسلحہ خانے کی چابیاں خان صاحب نے اپنے داماد کو پیش کر دیں۔ ایک گھوڑا بھی عنایت کیا، جس پر بیٹھ کر خاص خدمت گار کے ساتھ اسلحہ خانہ جا کر اسے بہترین ہتھیار منتخب کرنے تھے ۔ اس انتخاب کے لئے دو دن اس کو دیئے گئے تھے ، تیسرے روز ضیافت ہونا تھی۔ شاد خان شام کو اسلحہ خانے گیا اور محافظ سے کہا کہ میں آج رات اسلحہ خانے میں ٹھہروں گا اور اچھی طرح ہتھیاروں کا جائزہ لوں گا تا کہ انتخاب کے وقت دقت نہ ہو۔ اگر غلط ہتھیار کا انتخاب ہوا تو خان صاحب مجھے اپنی بیٹی کے رشتے کے لائق نہ سمجھیں گے۔ محافظ ، شاد خان کو اسلحہ خانے میں چھوڑ کر واپس آگیا۔ رات کے پہلے پہر خندہ نے آکر شاد خان کو خوشخبری دی کہ اس نے ناز پرور کو راضی کر لیا ہے اور وہ اسے تھوڑی دیر میں اس جگہ لے آئے گی۔ خندہ چونکہ اسلحہ خانہ کے خفیہ اور مختصر ترین رستوں سے بھی واقف تھی۔ تقریباً سات منٹ میں وہ خفیہ رستے سے ناز کو حویلی سے اسلحہ خانے لے آئی اور بولی۔ تم بے فکر ہو کر اپنے محبوب ے باتیں کر لو ، میں آدھ گھنٹے میں آکر تم کو لے جائوں گی۔ حویلی واپس آکر اس نے فورا دوسری باندیوں اور خدمت گار عورتوں کو ڈھونڈا اور شور مچانے لگی۔ کملیوں ! ناز پرور کو دیکھو، وہ کدھر ہے ؟ اسے جلدی تلاش کرو۔ خان کو خبر ہو گئی تو ہم سب ماری جائیں گی۔ اس نے یہ کام اتنی چالا کی سے کیا کہ بات چھپنے کی بجائے ظاہر ہوگئی یعنی آواز خان کی خواب گاہ تک پہنچ گئی اور اس کو خبر ہو گئی کہ ناز اپنے کمرے میں بلکہ گھر میں بھی موجود نہیں ہے۔ اس نے اسی وقت سب کو بلا کر پوچھا کہ بتائو ناز کہاں ہے ؟ سب خاموش رہیں لیکن خندہ  چپ نہ رہ سکی۔ اس نے کہا۔ بی بی صاحب کو میں نے اسلحہ خان کی طرف جاتے دیکھا تھا۔ تمام باندیاں اس کا منہ تکنے لگیں کہ یہ بدبخت کیا کہہ رہی ہے۔ خان نے سوال کیا کہ تم نے اس کو کیسے دیکھا؟ وہ بولی۔ میں نے بی بی صاحب کو کوٹھے کی چھت پر سے دیکھا تھا، جب میں مہمانوں کے لئے کھیس لینے اوپر گئی تھی۔ خندہ جبیں اکثر مہمانوں کے بستر لینے اور رکھنے اوپر کی منزل کو جایا کرتی تھی تبھی خان نے اس کا یقین کر لیا۔ اس نے اسی وقت اپنی بندوق کندھے پر ڈالی اور اسلحہ خانے کی طرف نکل گیا۔ محافظ وہاں موجود نہ تھا مگر اسلحہ خانہ کا دروازہ کھلا ہوا تھا۔ جب وہ اندر گیا تو وہی منظر تھا یعنی اس کا ہونے والا داماد ، اس کی بیٹی کے پاس بیٹھا تھا اور دونوں باتیں کر رہے تھے۔ یہ منظر اس کی برداشت سے باہر تھا، اس نے ان پر بندوق تان لی۔ وہ دونوں اپنے سامنے خان کو دیکھ کر ششدر رہ گئے اور اپنے گھٹنوں پر جھک گئے۔ انہوں نے اپنی جان بچانے کے لئے بھاگنے کی بھی کوشش نہیں کی کیونکہ وہ بھاگ کر کہیں جا بھی نہیں سکتے تھے۔ خان کی بندوق سے یکے بعد دیگرے گولیاں نکلیں اور دونوں لہو سے رنگین ہو کر گر گئے۔ ان کو گھسیٹ کر خان نے وہیں لڑھکا دیا اور تہہ خانے کو بند کر کے تالا لگا کر وہاں سے چلا آیا۔ اس کے بعد کبھی کسی نے دوبارہ شاد خان اور ناز پرور کو نہیں دیکھا۔ شاید تہ خانے میں موت کے بازوئوں میں ان دونوں نے سہاگ رات منائی ہو یا پھر سسک سسک کر جان دے دی ہو۔ اس طرح ایک معمولی باندی نے اپنی بے عزتی کا بدلہ اور اپنے محبوب کی موت کا انتقام لے کر کلیجہ ٹھنڈا کیا لیکن یہ کوئی نہیں جانتا کہ اس کے بعد خود خندہ کا کیا بنا؟ تین عورتیں تین کہانیاں
Kunwein Ka Raaz | UrduZone,راجن پور کے ایک گائوں میں ایک بہت بڑا زمیندار رہتا تھا، جس کے صرف دو بیٹے تھے لیکن بیٹی کوئی نہ تھی۔ زمیندار کی خواہش تھی کہ اس کے ہاں ایک لڑکی بھی ہو، کیونکہ بیٹی خُدا کی رحمت ہوتی ہے، وہ چاہتا تھا کہ یہ رحمت خُدا اسے ضرور عطا کرے۔ بیٹی کے لئے وہ ہر نماز کے بعد اللہ سے دُعا کرتا تھا۔ ایک دن اس کی دُعا قبول ہو گئی اور خالقِ کائنات نے اسے خوبصورت بیٹی عطا کر دی۔ اس خوشی کے موقع پر اس نے سارے گائوں کے ہر امیر و غریب کی ضیافت کی۔ ان کو بہترین کھانا کھلایا۔ وقت گزرنے کے ساتھ ساتھ اس کی بیٹی بھی بڑی ہوتی گئی۔ وہ اس قدر خوبصورت تھی کہ ہاتھ لگانے سے میلی ہو۔ آنکھیں چشم آہو جیسی سیاہ اور رنگ گلابی، چہرہ چاند کی مانند دمکتا ہوا، جو ایک بار اس لڑکی کے چہرے پر نگاہ ڈالتا پھر نظر نہ ہٹاتا تھا۔ ماں باپ نے بہت لاڈ پیار سے پرورش کی۔ وہ اس کو شہزادی کہہ کر بلاتے ، پھر اس کا نام ہی شہزادی پڑ گیا۔ اس کے ایک بھائی کا نام تنویر اور دوسرے کا توقیر تھا۔ وہ دونوں بھائیوں کی بھی لاڈلی تھی۔ وہ سارا دن اپنے گھر کے بڑے سے آنگن میں کھیلتی تھی ، تاہم اس کی ماں اسے گھر سے باہر بچوں کے ساتھ کھیلنے نہیں دیتی تھی۔ اس کے بھائی بڑے تھے ، وہ اس سے پیار تو کرتے تھے مگر اس کے ساتھ کھیلتے نہیں تھے۔ وہ اکیلی ہی اپنے کھلونوں کے ساتھ دل بہلاتی رہتی۔ اس کی وجہ یہ تھی کہ ایک بار ایک بزرگ زمیندار کے گھر آئے تھے اور انہوں نے شہزادی کو دیکھ کر نصیحت کی تھی کہ اس بچی کو ہمیشہ گھر کے اندر ہی رکھنا۔ اس کو باہر مت جانے دینا، ورنہ اس کو کسی کی نظر لگ جائے گی۔ جب وہ ذرا بڑی ہوئی تو اکثر باہر جانے کی ضد کرتی اور ماں سے پوچھتی کہ آپ مجھے باہر کیوں نہیں جانے دیتیں؟ ماں جواب دیتی۔ بیٹی تم خوبصورت ہو ، خوبصورت چیزوں کو نظر لگ جاتی ہے اور نظر اتنی بری چیز ہے کہ اگر یہ کسی درخت کو لگ جائے تو ہرا بھرا پیر بھی کملا جاتا ہے۔ بہر حال، اس پابندی سے بچی مرجھانے لگی اور سرسوں کا پھول ہو گئی۔ طبیب کو بلوایا گیا۔ اس نے شہزادی کو دیکھ کر کہا کہ اس بچی کو اپنی ہم جولیوں کے ساتھ ہنسنے کھیلنے کا موقع دیا جائے ، ورنہ یہ ایسے ہی مرجھا کر ایک روز ختم ہو جائے گی۔ کون چاہتا ہے کہ اس کی نور نظر تنہائی کے عذاب سے ختم ہو جائے۔ سو، زمیندار نے ایک دن بیٹی سے کہا۔ شہزادی ! تم باہر گھومنے پھرنے جانا چاہتی ہو تو تیار ہو جائو، میں آج خود تم کو کھیتوں میں گھمانے لے جائوں گا۔ یہ سنتے ہی شہزادی کی خوشی کا کوئی ٹھکانہ نہ رہا اور وہ جلدی جلدی تیار ہو گئی۔ تیار ہو کر وہ اور بھی خوبصورت لگ رہی تھی۔ جب باپ اپنی جگر گوشہ کو کھیتوں کی سیر کروارہا تھا، تب شہزادی کو کنویں پر کچھ لڑکیاں پانی بھرتی نظر آئیں۔ اس نے باپ سے کہا۔ بابا جان ! وہ دیکھو، لڑکیاں کنویں پر پانی بھر رہی ہیں۔ ان کے پاس چلیں ؟ باپ نے اس کی بات مان لی۔ جب وہ لڑکیوں کے پاس پہنچی تو وہ اس کو دیکھ کر حیران رہ گئیں اور آپس میں باتیں کرنے لگیں کہ دیکھو یہ کتنی خوبصورت ہے – کیا تم مجھ سے بات کرو گی ؟ میرا نام شہزادی ہے ، میرے بابا تمہارے گاؤں کے زمیندار ہیں۔ تبھی زمیندار قریب آگیا تو شہزادی نے ان کو بتایا کہ یہ میرے بابا ہیں۔ لڑکیوں نے ادب سے جھک کر اس کے والد کو سلام کیا۔ زمیندار نے ان سے کہا کہ تم سب اپنے اور اپنے باپ کا نام بتائو۔ میر انام رجو ہے اور میر انام ہے بلو، میں زینب ہوں اور یہ ہے سمی – واہ کتنے اچھے نام ہیں تمہارے، پھر انہوں نے اپنے اپنے والد کے نام بھی باری باری بتادیئے۔ زمیندار کو تسلی ہو گئی کیونکہ وہ ان لڑکیوں کے گھرانوں کو جانتا تھا۔ تبھی شہزادی نے کہا۔ کیا تم لوگ میری سہیلیاں بنو گی ؟ ہاں ہاں، کیوں نہیں۔ وہ خوش ہو کر بولیں۔ تبھی شہزادی اُن سے گھل مل گئی۔ لڑکیاں آپس میں باتیں کرنے لگیں اور ان سے کچھ دور زمیندار اپنے آموں کے باغ میں ٹہلتا رہا۔ وہ دوبارہ لڑکیوں کی طرف کھیت میں گیا اور اپنی بیٹی سے مخاطب ہوا۔ چلو شہزادی بیٹی ، دیر ہو رہی ہے تیری ماں انتظار کر رہی ہو گی۔ بابا جان ! ایک دن میں اپنی سہیلیوں کو گھر بلالوں ؟ اس نے لڑکیوں کی جانب اشارہ کیا۔ کیوں نہیں بیٹی ، تم ان کو ضرور بلا لو اور خاطر تواضع بھی کرنا۔ یہ ہمارے مزارعوں کی بیٹیاں ہیں۔ سنو لڑکیوں ! کل تم سب ہمارے گھر آجانا۔ زمیندار نے کہا۔ باپ کی اجازت ملنے پر شہزادی بہت خوش ہوئی۔ اب اس کو اس کی کم سن ہم جولیاں مل گئی تھیں۔ زندگی بے کیف نہیں رہی تھی۔ اگلے دن یہ تینوں لڑکیاں صاف ستھرے کپڑے پہن اور خوب تیار ہو کے زمیندار کے گھر شہزادی کی دعوت پر پہنچ گئیں۔ وہ تو پہلے ہی ان کے انتظار میں تھی۔ جب سہیلیوں کا جھرمٹ اپنے گھر میں دیکھا، تو پھولے نہیں سمائی کیونکہ پہلی بار اس کی سہیلیاں گھر پر اس کو ملنے آئی تھیں۔ وہ بڑے چائو سے ان کو اپنے کمرے میں لے گئی۔ خوب کھلایا پلایا اور پوچھنے لگی۔ کیا تم روزانہ ہی کنویں پر پانی بھرنے جاتی ہو؟ میرے ساتھ سیر کرنے آموں کے باغ میں چلنا۔ بڑا مزہ آئے گا۔ وہاں تو زمیندار کا راکھی بیٹھا ہوتا ہے ، وہ کسی کو باغ میں آنے نہیں دیتا۔ رجو نے بتایا۔ ہاں ، وہ اس وجہ سے کسی کو باغ میں نہیں گھسنے دیتا تا کہ لوگ آموں کا نقصان نہ کریں۔ لیکن میں بابا سے کہہ دوں گی ، وہ ہم کو باغ میں جانے سے نہیں روکے گا بلکہ آم بھی توڑ کر دے گا۔ شہزادی کیا تم ہمارے ساتھ کھیتوں کی سیر کو چلا کرو گی اور کنویں پر آیا کرو گی ؟ کنویں کا پانی، نہر کے پانی سے ٹھنڈا ہوتا ہے، اس وجہ سے ہم یہاں سے پانی لیتی ہیں۔ نہر دور ہے اور گرنے کا بھی ڈر ہوتا ہے۔ کیا تم نے نہر دیکھی ہے؟ نہیں وہاں مجھے جانے کی اجازت نہیں ہے مگر اب کنویں پر آیا کروں گی۔ یہ تو ہمارے کھیتوں کے درمیان ہی ہے لیکن کچھ سوچ کر وہ اداس ہو گئی۔ شاید میں روز نہ آسکوں۔ شاید بابا اجازت نہ دیں۔ تبھی ساری لڑکیاں بھی اُداس ہو گئیں۔ جب لڑکیاں کافی دیر باتیں کرنے کے بعد جانے لگیں تو شہزادی کا جی چاہا کہ وہ   نہ جائیں بلکہ اس کا دل تو کرتا تھا کہ یہ ہمیشہ کے لئے یہیں ٹھہر جائیں۔ جو نہی وہ اٹھنے لگتیں، یہ کہتی تھوڑی دیر اور بیٹھو نا۔ اتنی کیا جلدی ہے ، گھر ہی تو جانا ہے ، چلی جانا۔ تب انہوں نے کہا کہ ہم سب کو اپنے گھر میں بہت سا کام کرنا ہے ورنہ ڈانٹ پڑ جائے گی۔ جب وہ جا رہی تھیں تبھی زمیندار آگیا۔ بے اختیار شہزادی کے منہ سے نکلا۔ باباجان کل میری سہیلیاں کھیتوں میں سیر کو جائیں گی ، کیا میں اُن کے ساتھ جاسکتی ہوں ؟ ہاں، کیوں نہیں۔ اُن کو کہہ دو کہ جب وہ کھیت میں جانے لگیں تم کو ساتھ لیتی جائیں۔ میں ملازم کو کہہ دوں گا، وہ تم لوگوں کو آم اور جامن تو ڑ کر دے گا۔ باپ کی اجازت پا کر شہزادی خوش ہو گئی اس نے دوڑ کر لڑکیوں کو دروازے سے پکارا۔ سنو، کل تم لوگ سیر کو جانے سے پہلے میرے گھر آ جانا، میں بھی ساتھ چلوں گی۔ مجھے اجازت مل گئی ہے۔ یہ بات اس نے اس قدر زور سے کہی کہ اس کی ماں نے سُن لی۔ وہ کہنے لگی۔ بیٹی ! اب تم کیا ان لڑکیوں کے ہمراہ کھیتوں میں آوارہ پھرو گی ؟ یہ تو عام لڑکیاں ہیں، کسانوں کی بیٹیاں ہیں۔ ان کا کام ہی کھیتوں کا ہوتا ہے لیکن تم مزارع کی نہیں، زمیندار کی بیٹی ہو۔ تم کو علاقے کے لوگ کھیت میں بھاگتے دوڑتے دیکھ کر کیا سوچیں گے ؟ بیٹی ہم میں اور ان لوگوں میں زندگی گزارنے کا ڈھنگ ایک سا نہیں ہوتا۔ شہزادی کی آنکھوں سے آنسو ٹپک پڑے۔ باپ نے اسے روتے دیکھا تو دکھی ہو گیا۔ کہنے لگا، شہزادی کی ماں ! تم کیا باتیں لے کر بیٹھ گئی ہو۔ ہم اس علاقہ کے مالک ہیں۔ کھیت ہمارے ہیں، تو کیا کوئی اپنے کھیتوں میں بھی نہیں گھوم پھر سکتا؟ کیا تم کو طبیب کی بات یاد نہیں ہے کہ اس کو سہیلیوں کے ساتھ ملنے سے نہیں روکنا۔ اگلے دن لڑکیاں صبح ہی آگئیں اور شہزادی کو اپنے ساتھ لے گئیں۔ شہزادی نے بہت اچھا سا لباس پہنا، ہلکا سامیک آپ کیا۔ ہلکا پھلکا زیور تو وہ پہنے ہی رہتی تھی۔ تیار ہو کر بہت اچھی لگنے لگی ۔ خوشی و مسرت کے سبب اس پر ایک نیا روپ آ گیا تھا۔ اسے خوشبو بہت پسند تھی ، وہ ہر وقت خُوشبو لگائے رکھتی تھی اور آج تو خاص عمدہ قسم کا سینٹ نکال کر خود پر چھڑک لیا تھا۔ چوڑیاں، جھمکے ، غرض وہ ایسے بن ٹھن کر جارہی تھی جیسے عید میلے میں جارہی ہو ۔ سہیلیاں اُسے لے کر کنویں کی طرف چل دیں۔ تھوڑی دیر بعد اس طرف گئیں، جہاں آموں کا باغ تھا۔ وہ وہاں دیر تک گھومتی رہیں ، آپس میں معصومیت کے ساتھ باتیں اور ہنسی مذاق کرتی جاتی تھیں۔ ذرادیر گزری تھی کہ زمیندارنی کا جی گھبرانے لگا۔ اسے گھر میں چین نہیں تھا۔ بالآخر اس نے بیٹے سے کہا۔ تنویر جائو اور کھیتوں سے بہن کو لے آئو۔ اسے گئے کافی دیر ہو گئی ہے ، بس اتنی دیر کی سیر کافی ہے۔ تنویر بہن کو بلانے آگیا۔ بولا۔ چلو شہزادی، امی نے بلایا ہے۔ وہ بھائی کے ساتھ بادل نخواستہ چل دی، حالانکہ اس کا جی نہ چاہتا تھا ابھی سے سہیلیوں سے جُدا ہو جائے۔ دو دن بھی نہ گزرے تھے کہ ایک روز سہ پہر کو یہ تینوں، چاروں لڑکیاں پھر سے شہزادی کو لینے آگئیں۔ شہزادی تو جیسے ان کی راہ تک رہی تھی۔ زمیندارنی بولی۔ لڑکیو! تم بیٹھ جائو، شہزادی نہار ہی ہے۔ وہ اس کے انتظار میں بیٹھ گئیں۔ جب وہ نہا کر نکلی اور لڑکیوں کو برآمدے میں بیٹھا پایا تو خوشی سے کھل اٹھی۔ اس نے کہا۔ سنگیو ! بس ایک منٹ اور بیٹھو، میں ابھی تیار ہو کر چلتی ہوں۔ اس نے جلدی جلدی گیلے بالوں میں کنگھا کیا اور ہلکا سا میک آپ کر ، تیار ہو گئی۔ اس نے ستاروں والا کھسہ نکال کر پہنا اور خوشبو بھی لگالی تھی۔ جب یہ لڑکیاں کنویں پر گئیں تو انہوں نے دیکھا کہ وہاں دو اور لڑکیاں پانی بھر رہی تھیں، جو نئی تھیں۔ ان لڑکیوں نے پہلے کبھی انہیں نہیں دیکھا تھا۔ کیا یہ کسی دوسرے گائوں سے پانی بھرنے آئی ہیں ؟ یہ یہاں کی تو نہیں ہیں۔ رجو بولی۔ ارے بھئی کسی کے گھر مہمان آئی ہوں گی۔ وہ سب آپس میں باتوں میں محو تھیں کہ وہ اچانک غائب ہو گئیں۔ کسی نے بھی ان کو غائب ہوتے نہیں دیکھا کہ کس طرف گئیں ، ہاں مگر شہزادی نے انہیں غائب ہوتے ہوئے دیکھ لیاتھا کیونکہ وہ مسلسل ان لڑکیوں پر ہی نظر جمائے ہوئے تھی۔ وہ جہاں کھڑی تھیں، وہاں ہی اچانک غائب ہو گئی تھیں، تبھی وہ کچھ پریشان ہو گئی لیکن اس نے کسی سے کچھ نہ کہا۔ اس دور میں آبادی زیادہ نہ تھی، تبھی عام طور پر جگہیں سُنسان نظر آتی تھیں۔ جس جگہ شہزادی اپنی سہیلیوں کے ساتھ گھوم رہی تھی، وہ بھی سُنسان ہی تھی۔ یہاں پہلے ایک پرانا قبرستان ہوا کرتا تھا۔ وہ کافی دیر اپنی سہیلیوں کے ساتھ اسی جگہ پھرتی رہی، پھر یہاں اس کا جی پریشان ہونے لگا۔ یہ سب گھوم پھر کر دوبارہ کنویں کی منڈیر پر آگئیں۔ یہاں انہوں نے رہٹ سے پانی پیا اور گھر جانے کو تیار ہو گئیں مگر شہزادی نے کہا کہ میں ابھی گھر نہیں جائوں گی ، تم لوگ جائو۔ یہ سُن کر لڑکیوں نے حیرت سے اس کو دیکھا۔ شہزادی! کیا تم اکیلی ہی یہاں بیٹھی رہو گی ؟ تم ساتھ چلو، ورنہ تمہاری امی ناراض ہوں گی۔ ہم تم کو تمہارے گھر پہنچا کر ہی اپنے گھروں کو جائیں گے ۔ میں نے کہا نا! تم لوگ چلی جائو۔ ابھی میں نہیں جائوں گی۔ کیا میں چھوٹی بچی ہوں جو اکیلی گھر نہیں جا پائوں گی اور رستے میں کھو جائوں گی۔  اس کے لہجے میں ایسی سختی تھی کہ چاروں لڑکیاں سہم گئیں اور اس کو وہاں چھوڑ کر چلی گئیں، کیونکہ شہزادی کہہ رہی تھی کہ میں نے ابھی اُن دونوں لڑکیوں سے ملنا ہے ، جوا بھی کنویں سے پانی لینے آئی تھیں۔ مجھے پتا ہے وہ یہاں دوبارہ ضرور آئیں گی۔ دیکھو تو ، ان کے چلے جانے کے بعد بھی ان کی کتنی اچھی خُوشبو یہاں ہر طرف پھیلی ہوئی ہے۔ ایسی بہکی بہکی باتیں سُن کر اس کی سہیلیاں ڈر گئیں۔ انہوں نے سوچا کہ جانے اس کو کیا ہوا ہے ؟ کہیں پتھر ہی اٹھا کر نہ مار دے۔ زمیندار کی لڑکی ہے ان امیر لڑکیوں کے مزاجوں کا کیا اعتبار۔ وہ سمجھدار تھیں، لہذا اپنے گھر جانے کی بجائے شہزادی کے گھر آگئیں اور اس کی ماں سے کہا۔ خالہ جی ، آپ کی بیٹی وہاں کنویں کے پاس پڑے موڑھے پر بیٹھی ہے۔ وہ ہمارے ساتھ نہیں آئی۔ کیوں نہیں آئی؟ کیا وہ تم سے ناراض ہو گئی ہے ؟ زمیندارنی نے پوچھا۔ ایسی بات نہیں، خبر نہیں وہ کیوں وہاں بیٹھنا چاہتی ہے۔ وہ کہتی ہے کہ وہ دوسری لڑکیوں کا انتظار کر رہی ہے۔ ابھی یہ بات ہو رہی تھی کہ شہزادی کے والد اور بھائی بھی آگئے۔ باپ نے پوچھا۔ کیا بات ہے ، شہزادی کہاں ہے ؟ انہوں نے زمیندار سے بھی وہی کہا جو اس کی بیوی سے کہا تھا، تبھی دونوں باپ بیٹا شہزادی کو دیکھنے کنویں کی طرف چل پڑے۔ شہزادی وہاں بیٹھی ہوئی تھی۔ کیا ہوا بیٹی ! یہاں اکیلی کیوں بیٹھی ہو ؟ گھر کیوں نہیں جاتی ہو ؟ آپ لوگ کیوں آگئے مجھے لینے، میں نے ابھی نہیں جانا۔ آپ جائو، میں خود آجائوں گی۔ اس نے  کہا۔ لیکن بیٹی تمہاری سہیلیاں تو چلی گئی ہیں۔ اب یہاں تمہارا اکیلے بیٹھنا ٹھیک نہیں۔ چلو ہمارے ساتھ ۔ یہ سنتے ہی شہزادی کو غصہ آگیا اور غصیلے لہجے میں بولی۔ بابا جان جائو یہاں سے، میں نہیں جائوں گی۔ چلے جائو تم۔ وہ اس کے تیور دیکھ کر بہت پریشان ہو گئے کہ اسے کیا ہو گیا؟ لہجہ اتنا کیوں بدلا ہوا ہے اور آنکھوں میں عجب سی غضبناکی تھی، پہلے تو ایسا کبھی نہیں ہوا تھا۔ بھائی نے بھی منایا کہ چلو بہنا چلو۔ وہ نہیں مانی تو دونوں نے زبر دستی اسے پکڑ کر گھر کی طرف لے جانا شروع کر دیا، لیکن اس نے قدم اُٹھانے سے انکار کر دیا۔ تب والد نے اسے اٹھا کر کندھے پر ڈال لیا۔ وہ راستے میں روتی چلاتی اور ٹانگیں چلاتی جاتی تھی مگر باپ نے پروانہ کی اور گھر لے آیا۔ ماں نے بیٹی کی ایسی حالت دیکھی تو رونے لگی۔ شہزادی غصے میں خود کو باپ سے چھڑا کر اپنے کمرے کی طرف بھاگی۔ وہ کہتی جاتی تھی کہ بابا ! جانے مجھے کیا ہو رہا ہے؟ میری طبیعت خراب ہو رہی ہے ، مجھ کچھ ہو رہا ہے۔ زمیندار صاحب گھبرا کر طبیب کو بلانے چلے گئے۔ طبیب صاحب بھی آگئے۔ لڑکی کو غور سے دیکھا، پھر بولے۔ دوا دے دیتا ہوں کچھ افاقہ ہو جائے گا، لیکن بات کوئی اور لگتی ہے، اور اس مرض کی دوا میرے پاس نہیں ہے۔ آپ کسی عالم کو بلوا کر دم وغیرہ بھی کروا لیجئے ، کیونکہ اس کا چہرہ اور آنکھیں بتارہی ہیں لڑکی نے کسی سخت جگہ پر پیر دھر لیے ہیں۔ یہ باتیں انہوں نے زمیندار کو گھر سے باہر آکر کہیں۔ زمیندار کے پیروں تلے سے زمین نکل گئی۔ وہ سمجھ گیا کہ طبیب کا مطلب یہ ہے کہ لڑکی پر کچھ آسیب وغیرہ کا سایہ ہو گیا ہے۔ اب شہزادی کا یہ حال کہ سب نے اس کو زبردستی قابو کر رکھا تھا اور وہ تھی کہ خود کو چھڑا کر باہر کی سمت دوڑ لگانا چاہتی تھی، جیسے کوئی اسے اپنی جانب کھینچ رہا ہو۔ آخر انہوں نے نو ، دس برس کی اس بچی کو کمرے میں بند کر دیا۔ شہزادی نے دروازہ پیٹنا شروع کر دیا۔ کھولو دروازہ! وہ چلارہی تھی۔ ساتھ ہی اس کے گلے سے عجیب و غریب آوازیں نکل رہی تھیں۔ چاروں لڑکیوں کی زبانی سارے گائوں کو اس قصے کا پتا چل گیا۔ ہر ایک کی زبان پر ایک ہی فقرہ تھا کہ زمیندار کی لڑکی پر جن آگیا ہے۔ مارے ڈر کے کوئی ان کے گھر کی طرف نہ جاتا تھا، البتہ مسجد کے امام صاحب اور ایک نیک بزرگ ان کے گھر آئے۔ لڑکی بدستور کمرے میں بند تھی۔ انہوں نے آکر دروازہ کھلوایا۔ شہزادی بے ہوش پڑی تھی۔ اس کی آنکھیں اوپر کو چڑھی ہوئی تھیں، صورت بگڑی ہوئی اور منہ سے جھاگ نکل رہا تھا۔ ہاتھ پائوں اکڑے ہوئے، سر کے بال اجڑے ہوئے تھے۔ کوئی نہیں کہ سکتا تھا کہ یہ وہی خوبصورت شہزادی ہے ، وہ کسی صورت انسان نہ لگتی تھی۔ امام صاحب بولے۔ آپ نے صبح سے مغرب تک بچی کو بھوکا پیاسا قید کر رکھا ہے۔ ان کے ساتھ جو بزرگ تھے۔ وہ حافظ قرآن ہونے کے ساتھ عالم بھی تھے۔ ان سے کہا کہ آپ کچھ مدد فرمائیے۔ بزرگ بولے کہ آپ نے بچی کو کیوں سنسان جگہ جانے دیا۔ گھومنے کے واسطے پرانی قبروں کی طرف اور وہ بھی دوپہر کو۔ زمیندار نے کہا۔ عالم صاحب یہ اکیلی نہ تھی اور بھی لڑکیاں اس کے ساتھ تھیں۔ ان کو تو کچھ نہیں ہوا۔ وہ معمولی شکل وصورت کی ہیں اور یہ بچی خوبصورت ہے۔ آپ نے فرق نہیں جانا! وہ کافی دیر تک آیات پڑھتے رہے، پھر شہزادی کو ہوش آگیا۔ وہ سرخ سرخ انگارہ آنکھوں سے سب کو گھور رہی تھی۔  عالم صاحب ، امام صاحب کے پاس ملنے آئے تھے۔ چند روز بعد چلے گئے تو دوسرے دم درود کرنے والوں کو بلوایا گیا۔ کسی نے دم درود کیا تو کسی نے مار پیٹ اور کسی نے لوہے کا کڑا گرم کر کے گلے میں ڈالا۔ شہزادی مگر وہ ٹھیک نہ ہوئی۔ کچھ دن آرام سے گزرتے پھر دورہ پڑ جاتا۔ ڈاکٹر کہتے مرگی ہے، تو دم کرنے والے کہتے جنات کا سایہ ہے۔ کچھ سمجھ میں نہ آتا تھا کہ کیا ہے مگر شہزادی کے مکھڑے سے رنگ روپ غائب ہو چکا تھا۔ کبھی سکون سے ہوتی تو ٹھیک لگتی، کبھی بیٹھے بیٹھے چلاتی اور کنویں کی طرف دوڑ لگادیتی، جیسے کوئی اسے بلاتا ہوں۔ وہ ہنسنا بھول چکی تھی، چہرے پر وحشت رہتی تھی۔ دن بھر میں ایک دو نوالے کھاتی تھی۔ کسی سے بات چیت نہ کرتی ، لبوں پر چپ کی مہر لگ گئی تھی۔ خلا میں اور کبھی دروازے کی طرف گھورتی رہتی تھی۔ سہیلیاں بچاری ایک بار آئیں ، پھر دوبارہ نہیں آئیں۔ زمیندارنی اب ہاتھ ملتی تھی کہ کیوں بیٹی کو کھیتوں کی سیر کو بھیجا۔ جانے یہ نادان کہاں کہاں سنسان جگہوں، پرانی قبروں اور درختوں کے بیچ گھومتی پھری۔ خُدا جانے کیا بلا چمٹ گئی کہ ہنستی کھلکھلاتی بچی اپنے ہوش سے گئی۔ کئی سیانے آئے ، اپنی اپنی تدبیریں کیں مگر شہزادی کی حالت نہ بدل سکے۔ ہر کوئی پیسے لے کر چلتا بنتا اور شہزادی کی یہ حالت کہ سُوکھ  گئی۔ کئی کئی دن بھوکی رہتی اور کھانے پر آتی تو آٹھ آدمیوں کا کھانا کھا جاتی۔ سارا گائوں اس پر رحم کھاتا اور افسوس کرتا کہ خُدا نے منتوں مرادوں سے بیٹی دی بھی تو کیسی ؟ شہر لے جا کر ڈاکٹر کو دکھایا، مگر مرض کسی کی سمجھ میں نہ آیا۔ انہوں نے نفسیاتی مریض بتایا۔ ڈاکٹر نے دوائیاں دیں جو شہزادی کو بالکل راس نہ آئیں۔ مرض میں شدت آتی تو پھر سے دورے پڑنے لگتے۔  ایک دن یہ خوبصورت مورتی، بدصورتی کا ڈھانچہ بنی، رات کے کسی وقت گھر سے نکل گئی اور کنویں میں چھلانگ لگا دی۔ دوسرے روز باپ بچارے نے بہت تلاش کیا۔ آخر کنویں کو بھی کھنگالا گیا۔ اس میں شہزادی کا بے جان جسم تیرتا ہوا ملا۔ والدین کا  بُرا حال تھا۔ شہزادی کو نہلا دھلا کر کفن پہنانے لگے تو ماں دُلہن کا جوڑا نکال لائی کہ یہ کپڑے میری بیٹی پہنے گی۔ ماں کی خواہش پر اس کو سُرخ جوڑا پہنایا گیا اور دلہن والا سنگھار کیا گیا۔ ماں شدت سے بیٹی کو شاید اس رُوپ میں دیکھنا چاہتی تھی، پھر اس پرانے قبرستان میں دفن کر دیا گیا، جہاں وہ سیر کرنے جاتی تھی۔ سہیلیوں نے جب آخری دیدار کیا تو ان کی سسکیاں نکل گئیں۔ جہاں شہزادی دفن ہوئی، وہاں زمیندار نے گلاب موتیا اور چنبیلی کا پورا باغ لگوا دیا کہ خُوشبو اس کی بیٹی کو بہت پسند تھی۔ تین عورتیں تین کہانیاں
Pakistan Ka Rakht e Safar | UrduZone,یہ سردیوں کی ایک خوبصورت صبح تھی۔ سورج دھیرے دھیرے اپنی ارغوانی کرنیں بکھیرتا دھرتی کے کنارے سے او پر کو اٹھ رہا تھا۔ آسمان پر بادلوں کا کہیں نام و نشان نہ تھا، خوشگوار احساس لئے ، یہ ایک چمکیلا دن تھا۔ حد نظر تک سر سبز کھیت تھے ، یہ دو کھیتوں کے درمیان کا کچا رستہ تھا۔ سڑک نہ ہونے کی وجہ سے یہاں سے لوگوں کو پیدل جانا پڑتا تھا، بس سے اترتے ہی مسافر اس رستے پر ہو لیتے تھے۔ یہ رستہ میری خالہ کے گھر کی طرف جاتا تھا۔ لہذا میں بھی بس سے اتر کر اسی رستے پر ہوئی۔ سرما کی سردی میں خوش گوار دھوپ میں سر سبز کھیتوں کے بیچ چلنا بہت اچھا لگ رہا تھا۔ جب نہر کے قریب پہنچی ایک بوڑھی عورت کو دیکھا۔ سوچا اگر اس کا ساتھ ہو جائے تو تنہا چلنے سے بہتر ہو گا۔ باتیں کرتے کرتے رستہ کٹ جائے گا ۔ جونہی میں قریب پہنچی، وہ بولی۔ بیٹی، میں نے تم کو آتا دیکھ لیا تھا۔ تبھی ٹھہر گئی تا کہ تم قریب آجائو تو ساتھ چلیں۔ اماں خاصی باتونی تھی۔ خود بخود اپنے حالات بتانے لگی، گویا مجھ سے برسوں کی واقفیت ہو۔ میرا نام رحمت بی بی ہے۔ ہم دو بہنیں تھیں، ہمارا کوئی بھائی نہ تھا۔ قیام پاکستان سے قبل ہم امرتسر کے ایک نواحی گائوں میں رہتے تھے۔ اس گائوں کے وسط میں ہمارا بڑا سا مکان تھا۔ ساتھ ہی میرے سسر کی زمین تھی۔ اس زمین کی وجہ سے سسر صاحب کی بڑی عزت تھی۔ قصور میں ہمارے رشتہ دار رہتے تھے ، ان دنوں گرچہ گاڑی چلتی تھی پھر بھی ہم لوگ پیدل سفر کرتے تھے۔ صبح گھر سے نکتے تو شام تک منزل مقصود پر پہنچ جاتے تھے۔ تب بدن میں اتنی طاقت اور توانائی تھی کہ لمبا سفر کر کے بھی تھکاوٹ محسوس نہیں ہوتی تھی۔ گھر میں سکون تھا، خوشحالی تھی۔ فصل کے موقع پر آناج کے ڈھیر صحن میں لگ جاتے تھے اور کھیت کھلیان بھرے رہتے تھے۔ سوچا بھی نہ تھا کہ ایک دن ہر شے نظروں سے اوجھل ہو جائے گی۔ شہروں میں تحریک آزادی کی لہر جوبن پر پہنچی تو اس کی حرارت دیہاتوں میں بھی محسوس ہونے لگی۔ تبھی وہ دن آگیا جب مسلمانوں کے لئے الگ وطن کا اعلان ہوا، تب ہمارے گائوں میں ہندو مسلمان سکھ مل جل کر رہتے تھے۔ کبھی آپس میں لڑائی جھگڑا نہ ہوا تھا، لہذا گائوں والوں کی ایک مشترکہ میٹنگ ہوئی جس کو مقامی زبان میں اکٹھ کہتے تھے یعنی اکٹھے ہو کر باہم صلاح و مشورہ سے کوئی معاملہ طے کرنا۔ اس اکٹھ، میں ہندو، سکھ اور مسلمان سب شریک ہوتے  اور ہر ایک کی رائے کو برابر کی اہمیت حاصل ہوتی۔ ہندوئوں نے کہا آپ لوگ مطمئن رہیں اور پاکستان نہ جائیں ہم سب گائوں کے مسلمانوں کی خود حفاظت کریں گے ۔ سکھوں نے کہا۔ یہ علاقہ پاکستان میں شامل ہو جائے گا لہذا آپ لوگوں کو نقل مکانی کی ضرورت نہیں ہے۔ اگر یہ گائوں پاکستان میں نہ بھی گیا تو بھی آپ لوگ الگ علاقے لے لیں اور اطمینان سے اپنے گھروں میں رہیں۔ یہاں آپ کو ہم سے کوئی خطرہ نہ ہو گا۔ برصغیر تقسیم ہو گیا مگر ہمارا گائوں پاکستان کے حصے میں نہ آیا، پھر اچانک ہی ہندو مسلم فسادات کی آگ بھڑکنے لگی۔ ہمار ا سکھ چین لٹ گیا۔ آزادی کی خاطر ہر قربانی لازم تھی لیکن وہی لوگ جو ذرا دیر پہلے ہم کو تسلیاں دے رہے تھے اور بڑے بڑے دعوے کر رہے تھے ، اچانک بدل گئے۔ وہی اب ہمارا قیمتی سامان اور زیورات چھین رہے تھے ، جانور کھول رہے تھے۔ ہمارے برتن، چارپائیاں تک لے جارہے تھے۔ وہ ڈھور ڈنگر سب ہانک کر لے گئے۔ کھانے پینے کا سامان نہر میں پھینک دیا گیا۔ ایسے حالات میں بھلا ہم وہاں کیسے رہ سکتے تھے ، ہندو اور سکھ مسلمانوں کو قتل کر رہے تھے۔ ان کے گھر جلا رہے تھے۔ چاروں طرف سے ایسی بھیانک خبریں آرہی تھیں کہ رونگٹے کھڑے ہو جاتے تھے۔ بزرگوں نے صلاح کی کہ ہم سب گائوں کے مسلمان مرد، عورتیں اور بچے ایک جگہ اکٹھے ہو جائیں۔ ایک قافلے کی صورت میں ہم کو رخت سفر باندھ کر پاکستان روانہ ہو نا تھا۔ ہم سے پہلے تین قافلے نئے پاک وطن کو روانہ ہو چکے تھے ، جو ہمارے گائوں سے گزرتے تھے۔ ہم نے بھی سفر کی تیاری کرلی۔ اچانک ایک شخص نے آکر اطلاع دی کہ نہر پر ہندوئوں اور سکھوں کا پہرہ ہے ، وہ قافلوں کو لوٹنے کے بعد مسلمانوں کو قتل کر رہے ہیں۔ اس اطلاع کے ملتے ہی سب قافلے والوں نے دل تھام لئے۔ اب ہم سب اسی سوچ میں تھے کہ سفر شروع کریں یا نہیں ؟ کیونکہ آگے سے بھی کچھ اچھی خبریں نہیں آرہی تھیں اور یہاں ٹھہرے رہنا خطرے سے خالی نہیں تھا۔ قافلے میں شامل ایک بزرگ نے ہمت دلائی کہ موت برحق ہے۔ اگر اب مارے گئے تو شہادت ملے گی، لہذا سفر کا ارادہ ملتوی کرنے کی ضرورت نہیں۔ اللہ کا نام لے کر چل پڑو آگے جو مقدر میں لکھا ہے مل جائے گا۔ رستے میں بڑے روح فرسا مناظر دیکھے۔ بے گور و کفن لاشے تھے، جن پر چیلیں اور گدھ منڈلا رہے تھے ۔ معصوم بچوں کے جلے ہوئے بدن تھے۔ جوان لڑکیوں کی ٹوٹی ہوئی چوڑیاں اور پھٹی ہوئی اوڑھنیاں ان کی لٹی ہوئی عصمتوں کا کھلا ماتم کر رہی تھیں۔ یہ منظر دل ہلا دینے والے تھے، ہمیں یقین ہو گیا کہ آگے جا کر یہ عفریت اچانک ہم پر ٹوٹ پڑیں گے اور ہمارا بھی ایسا ہی حشر کر گزریں گے ، تاہم ڈرتے سنبھلتے، خُدا کو یاد کرتے آگے بڑھتے گئے۔ نہر پر پہنچ گئے تو اللہ تعالی کا شکر ادا کیا کیونکہ یہاں مسلمان فوجی دستے آچکے تھے تاکہ آنے والے قافلے صحیح  سلامت گزریں- یہ ساون کا مہینہ تھا۔ ابھی ہم سفر میں تھے کہ بارش نے آلیا۔ خوب مینہ برسنے لگا۔ ہر طرف جل تھل ہو گیا۔ اب پیدل چلنا دشوار ہوا۔ آسمان زار و قطار رو رہا تھا اور زمین بھی کیچڑ بھری ہوئی جاتی تھی۔ قدم رکھتے تو کیچڑ میں پائوں جکڑے جاتے۔ لگتا تھا آسمان ہی نہیں زمین بھی پانی اگل رہی ہے۔ خدا کا شکر کہ ہمارا قافلہ بخیریت نہر تک پہنچ گیا۔ یہاں  پر مسلمانوں کا دستہ متعین تھا، اس لئے ہندوئوں اور سکھوں کو قافلے کی طرف ہاتھ بڑھانے کی جرات نہ ہوئی۔ افغان دستے ہماری تلاشی لیتے، جن کے پاس کوئی ہتھیار ہوتا وہ رکھ لیتے۔ پاکستان آکر قصور گائوں میں ہم نے پناہ لی۔ یہاں میری بہن رہتی تھی۔ میرے بہنوئی نے ہر آنے والے ، اُجڑے کنبے کو خوش آمدید کہا اور تین وقت کا کھانا کھلایا۔ جو بیمار تھے ان کی دوا دارو کا انتظام کیا۔ جب تک قافلے آتے رہے، میرا بہنوئی ان کے دوا دارو خوراک اور رہائش کا انتظام کرتا رہا پھر جس کو جہاں سر چھپانے کی جگہ ملی وہ وہاں چلا گیا۔ میرے سسر صاحب دوران سفر ہی سفر کی سختی برداشت نہ کر سکنے کے سبب اللہ کو پیارے ہو گئے۔ پاکستان پہنچ کر دیور لاہور چلے گئے، میں اور میرے شوہر کچھ عرصہ اپنے رشتہ داروں کے وہاں مقیم رہے۔ ہم نے ان کو کلیم کے کاغذات دیئے۔ انہوں نے ہمارے ساتھ یہ دھوکا کیا کہ کلیم میں ملنے والی زمین اپنے نام الاٹ کروا لی۔ یہ میرے سرالی رشتے دار تھے ، جو کچھ یہاں اور کچھ مشرقی پنجاب میں رہتے تھے۔ یہ طاقت ور لوگ تھے۔ انہوں نے طاقت کے زور پر دوسرے بھی کئی لٹے ہوئے رشتہ داروں کی الاٹمنٹ کو ہتھیا لیا۔ یہ افراتفری کا عالم تھا، ہر کسی کو اپنی پڑی تھی۔ کون حق دار ہے، کون نہیں، کسی کو معلوم نہ تھا۔ ہم لوگ جو کبھی کھیت کھلیان اور زرخیز زمین کے مالک تھے ، اب ایک ایک نوالے کے لئے دوسروں کا منہ تکتے تھے۔ ہمیں کچھ نہ ملا تو ہم نے ان رشتہ داروں سے فریاد کی ، انہوں نے ڈرا دھمکا کر میرے شوہر کو خاموش کرادیا۔ اس صدمے سے میرے شوہر بیمار پڑ گئے اور کچھ عرصہ بعد وفات پا گئے۔ان کی وفات کے بعد میں اپنے سُسرالی رشتہ داروں کا گھر چھوڑ کر دوبارہ اپنی بہن کے یہاں قصور آگئی۔ میری ایک ہی بیٹی بچ گئی تھی، دو لڑکیاں تو قافلے میں سفر کے دوران گندا پانی پینے کی وجہ سے  چل بسی تھیں۔ اولاد نرینہ اللہ نے عنایت نہ کی تھی، سو ایک بیٹی کے سہارے میں نے زندگی کے ہار کو گلے میں ڈال رکھا تھا۔ میری بیٹی کی شادی جب بہنوئی نے اپنے بھتیجے سے کر دی تو وہ اپنے گھر سدھار گئی۔ میں کچھ عرصہ اپنی بہن کے پاس رہی ، جب بیٹی بچوں والی ہو گئی تو داماد مجھے اپنے گھر لے گئے تاکہ میں ان کے بچوں کی دیکھ بھال میں مدد کر سکوں ۔ اس طرح اللہ نے رہنے کا وسیلہ بنا دیا اور میں مستقل داماد کے گھر رہائش پذیر ہوگئی۔ پاکستان ایسے ہی نہیں بن گیا۔ اس کے لئے ہم مسلمانوں نے قربانیاں دیں۔ وہ جو بھارت سے ہجرت کر کے آئے، انہوں نے بھی اور وہ مسلمان جو پاکستان میں پہلے سے رہتے بستے تھے ، انہوں نے بھی ہمیں پیار دیا، مالی مدد کی، اپنایا اور گلے سے لگالیا۔ ہر طرح سے مدد بہم پہنچائی۔ یوں ہم جو لٹے پٹے اور دل گرفتہ تھے ، ہمارا حوصلہ بڑھا اور ہم مضبوط ہوتے گئے۔ آج پاکستان کو بنے چھتر برس ہو چکے ہیں۔ آج ہماری بھلائی اسی میں ہے کہ ایک مضبوط پاکستانی قوم بن کر اپنے مخالفین کے سامنے ایک سیسہ پلائی دیوار بن جائیں تا کہ کوئی ہم کو کمزور نہ سمجھے ، کوئی ہم کو ٹکڑے ٹکڑے کر دینے کے بارے نہ سوچے۔ اماں جو اچانک میری ہم سفر بن گئی تھیں، کہہ رہی تھیں کہ آج بھی جی چاہتا ہے ، اپنے اس پرانے گھر کو جا کر دیکھوں، جہاں میں دُلہن بن کر اتری تھی اس آنگن میں جھانکوں۔ میرا گائوں یہاں سے زیادہ دور تو نہیں ہے۔ میں تو دیکھتے ہی اپنے گھر کو پہچان لوں گی۔ مجھے اس گائوں کے رستے ، پگڈنڈیاں ، گلیاں محلے کچھ بھی تو نہیں بھولا۔ وہ گلی محلے تصویروں کی طرح آج بھی، تروتازہ جیتے جاگتے آنکھوں کے سامنے پھرتے ہیں، لگتا ہے یہ جیسے کل ہی کی بات ہو ، مگر اپنی چیزیں اب تو پرائی ہو گئیں۔ اب وہاں سرحدیں بن گئی ہیں، ان پر اغیار کے پہرے لگے ہیں۔ میری ہم سفر اماں ماضی کی حسین یادوں میں کھو چکی تھیں۔ رستہ ختم ہو چکا تھا، اماں کی اور میری منزل آچکی تھی۔ سامنے وہ گائوں تھا، جہاں ہم دونوں کو جانا تھا۔ میں نے اماں کو خُدا حافظ کہا اور یہ سوچتے ہوئے اپنے رستے ہولی کہ پاکستان کی سالمیت اور سلامتی کے دشمن اپنا وار کاری کر چکے ہیں۔ آج ہم پاکستانیوں کے دلوں میں نفرت کا بیج بونے کی کوششیں کی جاتی ہیں تا کہ ہم بہ حیثیت قوم کمزور ہوں مگر ان شاء اللہ ! ہم ایسی سازشوں کو کامیاب نہ ہونے دیں گے۔ تین عورتیں تین کہانیاں
Jeete Ji Mar Gai | UrduZone,فاتح عالم اس کا نام تھا۔ نجانے والدین نے کیا سوچ کر ایسا بھاری بھر کم نام رکھا تھا۔ وہ میرے بھائی کا دوست تھا۔ علاقہ غیر سے اس کا تعلق تھا۔ وہ وہاں سے تعلیم حاصل کرنے پشاور آیا تھا۔ بھائی کے ساتھ وہ ایف ایس سی کر رہا تھا۔ اس میں ایسی صفات تھیں کہ بھائی نے اسے بھائی اور میری ماں نے بیٹا بنالیا، یوں وہ ہمارے گھر میں بھی آنے لگا۔ ہم سب اسے عالم کہہ کر بلاتے تھے، پورا نام نہیں لیتے تھے۔ آدھا نام پکارنے کے باوجود وہ ہم سے خفا نہیں ہوتا تھا۔ عالم کا تعلق ایک خوشحال خاندان سے تھا۔ اس کے دادا کا اپنا گائوں تھا جو کوہاٹ سے آگے پہاڑ کے درے کی طرف واقع تھا۔ اس گائوں میں ہی ان کا سارا قبیلہ آباد تھا۔ جن دنوں وہ میرے بھائی کے ساتھ پڑھتا تھا، ہمارے گھر ہر ویک اینڈ پر آیا کرتا تھا۔ سچ بات یہ ہے کہ وہ اپنے حسن اور وجاہت کے سبب مجھے اچھا لگتا، میراجی چاہتا کہ وہ روز ہمارے گھر آئے۔ جب وہ آتا تو اسے دیکھ کر میں بہت خوش ہوتی۔ بات بات پر کھلکھلاتی۔ میری امی نے ایک روز میری خوشی کو بھانپ لیا اور کہا۔ بیٹی ! تم ذرا اپنے آپے میں رہو اور عالم کے آنے پر اس قدر دانت نکالنے کی ضرورت نہیں کیونکہ وہ ایک ایسے خاندان سے تعلق رکھتا ہے جہاں آپس کی دشمنیاں اور خون خرابے ہوتے ہیں۔ ان لوگوں کے کندھوں پر ہر وقت بندوق رہتی ہے، کیا ہم ایسے خاندان میں بیٹی کے رشتے کے متحمل ہو سکتے ہیں ، جہاں سر کی قیمت بندوق کی ایک گولی سے چکائی جاتی ہے۔ میری سمجھ میں ماں کی باتیں نہیں آئیں۔ میں نے جانا وہ مجھ کو ڈرانے کے لئے ایسی باتیں کر رہی ہیں۔ ان دنوں میں میٹرک کی طالبہ تھی اور یہ عمر نصیحتوں کو پلو سے باندھنے کی نہیں ہوتی۔ اس عمر میں تو بس خواب ہی اچھے لگتے ہیں۔ وقت گزرتا رہا اور میں عالم کے سپنے دیکھتی رہی۔ وہ کیا میرے بارے میں سوچتا تھا؟ مجھے اس کا کوئی علم نہ تھا۔ وہ میرے بھائی کی دوستی کے احترام میں ہم لوگوں کی طرف آنکھ اٹھا کر بھی نہیں دیکھتا تھا۔ اتفاق سے میں یا میری بہن سامنے آجاتیں تو وہ سر جھکا کر نظریں نیچی کر لیتا۔ پھر بھی میرا جی چاہتا کہ میں اسی کی دُلہن بنوں۔ ہمارے گھرانے میں  رواج نہیں تھا لیکن سب خواتین خود کو بڑی سی چادر میں لپیٹ کر رکھتی تھیں اور بہت کم گھر سے نکلتی- یہ ایک ناممکن سی بات تھی کہ میں عالم کی دلہن بنتی مگر خواہشات پر کسی کا بس نہیں چلتا۔ میں بھی اپنی اس خواہش کے آگے بے بس تھی۔ ایک دن سوچا، جاننا چاہئے کہ میرے بارے میں اس کی کیا رائے ہے لیکن مسئلہ یہ تھا کہ اس سے بات کیسے کی جائے۔ بھائی سخت مزاج تو نہیں تھے لیکن ایسی کھلی چھٹی بھی نہیں تھی کہ میں از خود بیٹھک میں گھس جاتی اور عالم سے باتیں کرنے لگتی، تاہم مجھے چین نہیں تھا۔ دل پہلو میں تو تھا مگر اس کو کسی پل قرار نہ تھا۔ ایک دن سب گھر والے کسی تقریب میں گئے ہوئے تھے، میں دادی کے ساتھ گھر پر تھی۔ سردیوں کے دن تھے ۔ امی اور بابا جان مجھے دادی کی دیکھ بھال کے لئے گھر پر چھوڑ گئے تھے۔ دوپہر کے وقت بیل بجی، میں دروازے پر گئی۔ سامنے عالم کھڑا تھا۔ اس نے بھائی کا پوچھا۔ بے اختیار میرے منہ سے نکالا۔ جی ہیں اور دروازہ کھول دیا۔ وہ تیزی سے بیٹھک میں چلا گیا اور بھائی کے آنے کا انتظار کرنے لگا۔ میں کچن میں گئی، جلدی جلدی چائے بنائی اور ٹرے اٹھا کر بیٹھک میں آ گئی۔ یہ پہلی بار تھا کہ میں اس کے سامنے یوں آئی تھی۔ میرے اس طرح بے دھڑک آ جانے پر وہ حیران ہو گیا۔ یقیناً سوچ رہا تھا کہ اسے کیا ہو گیا ہے ؟ اگر آذر گھر پر نہیں ہے تو اس نے در کھول کر مجھے کیوں گھر کے اندر آنے کا کہا ہے ؟ اس کی حیرانی کو نظر انداز کرتے ہوئے میں نے چائے کی ٹرے میز پر رکھ دی اور کہا۔ آذر بھائی تو گھر پر نہیں ہیں۔ وہ آمی بابا کے ہمراہ رشتہ داروں کے ہاں شادی میں گئے ہیں۔ لیکن آپ نے تو کہا کہ آذر گھر پر ہے ؟ ہاں، میں نے اسی لئے کہاتا کہ آپ جو اتنی دور سے آئے ہیں چائے پی کر جائیں۔ میر اتنا کہا تھا کہ وہ اٹھ کھڑا ہوا اور کہنے لگا کہ اچھا تو پھر میں چلتا ہوں۔ آپ بیٹھئے ، چائے تو لیجئے۔ مجھے آپ سے ایک ضروری بات کہنی ہے۔ یہ کہہ کر میں نے چائے کی پیالی اس کے ہاتھ میں تھمادی۔ وہ مجبور صوفے پر ٹک گیا اور چائے کے چھوٹے چھوٹے گھونٹ لینے لگا۔ آپ کا میرے بارے کیا خیال ہے ؟ بے دھڑک میں نے اپنا سوال داغ دیا، جو اس قدر تیکھا تھا کہ عالم کا رنگ سُرخ ہو گیا۔ اس نے پہلی بار نظر بھر کر میری جانب دیکھا اور اس سے پہلے کہ وہ کچھ کہتا، میں نے عجلت میں تیر چلا دیا۔ میں آپ کو پسند کرتی ہوں اور آپ سے شادی کرنا چاہتی ہوں۔ کیا ایسا ممکن ہے ؟ اس کی آنکھیں میری دیدہ دلیری پر پھٹی کی پھٹی رہ گئیں۔ یہ آپ کیا کہہ رہی ہیں ؟ وہ روہانسا ہو کر بولا۔ کیا آپ کو خبر ہے کہ کتنی بڑی بات آپ نے کہہ دی ہے؟ بات بڑی چھوٹی نہیں۔ یہ ایک سیدھی سی بات ہے۔ شادی کے لئے پوچھنا کیا کوئی بُری بات ہے ، کوئی جرم ہے ؟ کیا میں نے چوری یا ڈکیتی کی بات کی ہے ؟ وہ میرے تابڑ توڑ جملوں سے گھبر ا گیا۔ ابھی تک وہ ماتھے سے پسینہ پونچھ رہا تھا۔ پھر اس نے کامل سنجیدگی سے جواب دیا۔ دیکھو بہار بی بی ! بات یہ ہے کہ تم میرے دوست کی بہن ہو، میرے لئے قابل احترام ہو۔ تمہارے علاوہ کوئی اور لڑکی اگر مجھ سے اس قسم کی باتیں کرتی تو میں اسے سیدھے منہ جواب ہی نہ دیتا لیکن میں تمہارا دل نہیں توڑنا چاہتا۔ اب سنو کہ میری مجبوری کیا ہے ؟ میری مجبوری یہ ہے کہ میرا تعلق ایسے قبیلے سے ہے ، جہاں دشمنیاں نسل در نسل چلتی ہیں۔ ہم ہر وقت بندوق کی نالی کے سامنے رہتے ہیں۔ ایسے میں تم کو مجھ سے شادی کر کے سوائے پریشانی کیا ملے گا۔ مجھے اس کی یہ تاویل عذر  محسوس ہوئی۔ آپ سیدھی طرح بات کیوں نہیں کرتے ؟ مجھے سیدھی بات کہنی اور سننی پسند ہے۔ شادی نہیں کرنی تو نہ کیجئے، کہہ دیجئے کہ نہیں کر سکتا۔ تو سیدھی بات ہے کہ ہاں تم سے شادی نہیں کر سکتا۔ ہمارے قبیلے میں لڑکے ہوں یا لڑکیاں، باہر شادی نہیں کر سکتے۔ جب اس نے ایسا ٹکا سا جواب دیا تو میں اور بھی دُکھی ہو گئی۔ اس کے سامنے سے چائے کی ٹرے اُٹھالی اور سر جھکا کر کچن میں آبیٹھی۔ آنسو خود بخود میری آنکھوں سے گرنے لگے ، جن کو پوچھنے والا وہاں کوئی نہ تھا۔ اسی لمحے دروازہ بند ہونے کی آواز سنائی دی۔ عالم گھر سے چلا گیا تھا۔ اس بالمشافہ گفتگو کا ایک فائدہ یہ ہوا کہ اس کے بعد میں نے عالم کے سپنے دیکھنے چھوڑ دیئے اور پڑھائی میں دل لگا لیا۔ البتہ اب بھی جب وہ بھائی سے ملنے آتا تو ایک خلش سی سر اٹھاتی تھی جس کو میں پہلو میں دبا لیتی تھی اور دُعا کرتی کہ خُدا کرے کہ وہ ہمارے گھر نہ آیا کرے کیونکہ میں بار بار اس کو بُھلانے کی کوشش کرتی تھی وہ کوشش رائیگاں چلی جاتی تھی۔ میری دُعار نگ لے آئی اور اس نے ہمارے گھر آنا چھوڑ دیا۔ میں حیران تھی کہ آخر ایسا ہوا تو کیوں جبکہ وہ اور بھائی ایک دوسرے کے بغیر رہتے نہ تھے۔ سوچتی تھی کہ بھائی سے پوچھوں مگر ڈرتی تھی کہ وہ کیا سوچیں گے ، لیکن ایک دن امی نے پوچھ لیا۔ آذر بیٹے ! کیا بات ہے ، بہت دنوں سے عالم نہیں آیا ؟ تب بھائی نے بتایا کہ اس کا چچا بڑا غصیلا ہے، اس کا جھگڑا اپنی برادری کے ایک تاجر سے ہوا۔ اس میں وہ تاجر قتل ہو گیا۔ اس کے بیٹوں نے عالم کے چچا پر دعویٰ کیا ہے ، جس کی وجہ سے سارا خاندان پریشان ہے۔ اس پریشانی کے سبب عالم اپنے گائوں گیا ہوا ہے اور ابھی تک نہیں لوٹا۔ کچھ دن بعد عالم آگیا، اس نے بتایا کہ چچا کو عافیت مل گئی ہے اور والد نے کچھ زمین دے کر تاجر کے ورثہ کو تاوان ادا کر دیا ہے۔ قوی امید ہے کہ راضی نامہ ہو جائے گا لیکن اس کا چچا ٹھیک آدمی نہ تھا۔ گائوں کے سبھی لوگ اس سے ناخوش تھے ، جبکہ مقتول تاجر بھی کوئی غیر نہ تھا۔ وہ عالم کے چچا اور والد کا چچا زاد تھا، جس کی زمین وہ ہڑپ کرنا چاہتا تھا، بہر حال راضی نامہ تو نہ ہوا مگر کسی طرح اس کے چچا جان کی بخشی ہو گئی۔ یہ دشمنی ابھی چل رہی تھی کہ عالم کی فیملی ایک اور دشمنی کی لپیٹ میں آگئی۔ اس کے تایا کا بیٹار راحت ، اپنے دادا کے بھانجے شفیع خان کے ساتھ پانی کے مسئلے پر جھگڑ پڑا۔ دونوں نے ایک دوسرے پر گولیاں چلا دیں۔ شفیع کے دو بھتیجے زخمی ہو گئے ان کے پائوں میں گولیاں لگیں جو بعد میں ٹھیک ہو گئے لیکن ایک معمولی لنگڑا ہو گیا، اس پر تھانے میں رپورٹ درج کرا دی کہ شفیع خان نے ہماری دکانوں کو نقصان پہنچایا ہے ، حالانکہ اس نے خود ہی اپنے گودام میں آگ لگائی تھی۔ جواب میں شفیع نے بھی دعویٰ کر دیا۔ یوں عالم کے خاندان کی اپنے قبیلے کے ایک دوسرے گھرانے سے بھی دشمنی چل پڑی – ان دنوں وہ بڑا پریشان تھا۔ اس نے میرے بھائی سے کہا کہ شاید میں کافی دن تک نہ آسکوں۔ کالج بھی چھوڑنا پڑے گا دیکھو اس دُشمنی کا کیا انجام ہوتا ہے۔ آذر بھائی نے اسے تسلی دی کہ کیوں مایوس ہوتے ہو۔ وہ بولا۔ آذر ! تعلیم کی خاطر میں بچپن سے جھگڑے پسند نہیں کرتا۔ اس جھگڑے اور لڑائی میں میرے تایا اور باباجان بھی موجود نہیں تھے۔ اس کے باوجود شفیع نے ہم پر دعویٰ کر دیا ہے۔ ستم یہ کہ ہمارے جتنے رشتہ دار گائوں میں ہیں، وہ سب اُن کی طرف ہیں اور ہمارے دشمن بن گئے ہیں۔ گائوں کے بیچوں بیچ ہمارا گھر ہے۔ اب ہمیں اپنا گائوں بھی چھوڑنا پڑے گا۔ کچھ دنوں کے بعد عالم کا خط آگیا۔ لکھا تھا کہ ہم دوسرے گائوں چلے گئے ہیں۔ اس گائوں کے آس پاس میرے چار ماموں اور چار خالائیں رہتی ہیں۔ دیکھئے یہ پریشانی کب تک رہے۔ اگلے ماہ پھر عالم کا خط آیا۔ لکھا تھا۔ پیارے دوست آذر ! ان دنوں ہم بہت پریشان ہیں ، لذا تم سے ملنے سے قاصر ہوں کیونکہ ہماری ضمانتیں نامنظور ہوگئی ہیں۔ بابا، تایا اور تایازاد بھائی تو سینٹرل جیل چلے گئے ہیں۔ میں اور ایک تایا زاد بھائی مفرور ہیں۔ ثنا اپنی سسرال اور میں ماموں کے پاس چھپا ہوا ہوں۔ ایک ماموں کے پاس چند دن رہتا ہوں اور پھر دوسرے کے پاس چلا جاتا ہوں۔اس بار تو امتحان بھی نہ دے سکوں گا۔ آپ ہی سوچیں کیا بنے گا ہمارے مستقبل کا۔ بھائی آذر نے خط پڑھ کر میز پر رکھ دیا کرتے تھے۔ جب وہ کالج جاتے ، میں عالم کا خط کھول کر پڑھ لیا کرتی تو مجھے دُکھ ہوتا۔ اب مجھے عالم کی بات سمجھ میں آرہی تھی کہ وہ کیوں کہتا تھا کہ ہماری تمہاری شادی نہیں ہو سکتی، یہ ناممکن ہے۔ واقعی جیسے اس کے حالات خاندانی دشمنی کی وجہ سے تھے۔ اس میں تو یہ ناممکن ہی تھا کہ کوئی لڑکی اس کی دلہن بن کر خوش رہتی۔ عالم کے خطوط سے حالات پتا چلتے رہتے تھے۔ اس کی ماں اور دو بہنیں تائی اور تائی کی بیٹیاں سبھی در بدر ہو گئے تھے ۔ دشمنی کے سبب وہ اپنے گائوں اپنے گھر بار بیچ کر رشتے داروں کے ہاں پناہ لینے پر مجبور تھے۔ اس کے دو چھوٹے بھائی بھی کسی خالہ کے پاس اور کبھی کسی ماموں کے پاس ہوتے تھے۔ دونوں چھوٹے بھائیوں نے بھی تعلیم چھوڑ دی تھی۔ یو نہی دو سال گزر گئے۔ اس کے ماموں اور خالائیں ان سے تنگ آچکے تھے۔ وہ اب عالم اور اس کے بھائیوں کو پناہ دینے پر تیار نہ تھے ، اس وجہ سے عالم کا دل پریشان رہنے لگا تھا۔ اس نے یہ خط تفصیل سے لکھا تھا اور جوابی خط کے لئے  پتا بھی لکھ دیا تھا۔ بھائی نے عالم کو خط لکھا کہ تم میرے پاس آ جائو۔ اللہ مالک ہے، دیکھا جائے گا۔ اگر تمہاری وجہ سے کوئی میرا دشمن بنتا ہے تو بن جائے، مگر عالم نہ آیا۔ اس کا خیال تھا کہ شہر میں جاننے والوں میں سے اگر کسی نے پولیس کو اشارہ بھی کر دیا تو وہ پکڑا جائے گا۔ ایک ماہ بعد اس نے خط لکھا کہ ابھی تک وہ اپنے دوست صابر کے پاس ہے اور اسے اس بات کا قلق ہے کہ اس کی ماں دو بار اپنے بھائی کے گھر ملنے کو آئی مگر ماموں نے اسے بتایا کہ عالم ادھر سے چلا گیا ہے، تبھی بیٹے کی جدائی کے صدمے سے وہ ذہنی توازن کھو بیٹھی ہے۔ وہ گھر سے نکل جاتی ہے ، لوگوں کو پتھر مارتی ہے اور لوگوں کے پتھر کھاتی ہے۔ وہ شاید یہ سمجھتی ہے کہ میں اس دنیا میں نہیں رہا ہوں۔ میرے جیسی قامت کے کسی نوجوان  کو دیکھتی ہے تو اس کے پیچھے بھاگتی ہے حتی کہ اس کے گھر میں داخل ہو جاتی ہیں۔ چھوٹے بھائی نے ماں کو مینٹل ہاسپٹل میں داخل کرا دیا ہے۔ ادھر ماموں کی بیوی کرنٹ لگنے سے فوت ہو گئی ہیں۔ ماموں کا گھر بھی ویران ہو گیا ہے اور ان کے چھ بچے ماں سے محروم ہو گئے ہیں۔ یہ خط پڑھ کر میں حیرت میں ڈوب گئی کہ یا اللہ یہ کیسی پریشانیاں ہیں، جو اس بے چارے کو گھیرے ہوئے ہیں۔ خُدا کی قدرت اس کے بعد والا اس کا خط خوشی سے بھرا ہوا تھا۔ لکھا تھا، مبارک ہو میرے دوست ! کہ والد صاحب تایا اور تایازاد بھائی رہا ہو گئے ہیں اور میرے چھوٹے بھائی نے کرایے کا مکان ڈھونڈ لیا ہے۔ امی کی طبیعت بھی کافی سنبھل گئی ہے۔ اب میں پنڈی جارہا ہوں ، وہاں جا کر نیا پتا لکھوں گا۔ پندرہ روز بعد عالم کا خط پنڈی سے آگیا کہ ہم سب گھر والے پنڈی آگئے ہیں۔ یہاں میں کسی کو اپنا اصل نام نہیں بتاتا۔ ایک فیکٹری میں کام شروع کر دیا ہے۔ چھوٹا بھائی بھی ملازمت کر رہا ہے۔ والد صاحب کریانہ کی دکان ڈال رہے ہیں، گرچہ اپنا گائوں چھوڑنے کا رنج ہے لیکن جب حالات درست ہو جائیں گے تو وہاں چلے جائیں گے کیونکہ اب ہمارے اچھے دن آنے والے ہیں۔ اچھے دنوں نے مگر وفا نہ کی ۔ عالم کے تایا کو رہا ہوئے چھ ماہ بھی نہ گزرے تھے کہ شفیع نے اس کو گولی مار دی۔ عالم کا چھوٹا بھائی اور والد بھی بندوقوں کی زد میں آکر زخمی ہو گئے۔ صلح کے لئے ان لوگوں نے  جرگے بھیجے لیکن انہوں نے پھر بھی غلط قدم اُٹھایا۔ پھر شفیع کی طرف سے راضی نامے کی پیش کش ہوئی۔ عالم کے تایا زاد بھائی راضی ہو گئے ، ان دنوں میں ثنا گل جو مفرور تھا اس نے عافیت کی درخواست دی لیکن منظور نہ ہو سکی اور اس کے بعد والد کا قتل ہو گیا۔ تایا کے قتل کے بعد عالم بہت ہی پریشان تھا کہ پھر اس کے بھی والد کا قتل ہو گیا۔ عالم کا خط آیا کہ میں پھر راضی نامے کے لئے جارہا ہوں تا کہ اس خون خرابے کے باب کو بند کیا جا سکے۔ چھ سال سے مفرور کی زندگی گزار رہا ہوں۔ یہ بھی کوئی جینا ہے ؟ اسی لئے تایا اور باپ کے قاتلوں سے پھر بھی راضی نامہ چاہتا ہوں تا کہ مفروری کی زندگی ختم ہو تو میں بے خوف ہو کر آپ سے ملوں۔ پڑھائی کے چھٹ جانے کا بہت افسوس ہے۔ میں بہت پیچھے رہ گیا ہوں۔ ارادہ ہے کہ دوبارہ پڑھائی شروع کر کے امتحان دوں۔ میں نے کسی وقت بھی اللہ سے شکوہ نہیں کیا۔ میں اللہ تعالی کا مشکور ہوں کہ اب میرا کڑا امتحان ختم ہونے والا ہے۔ یہ آخری خط عالم کا بھائی کے پاس آیا تھا۔ خط میں پنڈی کا پتا لکھا تھا، اس لئے میں ، امی اور بھائی عالم کے گھر پشاور سے پنڈی گئے ، اس کی ماں اور بہنوں سے ملے ۔ وہ سیدھی سادی، پیار کرنے والی عور تیں تھیں۔ طویل عرصے تک یہ خاندان بکھر رہنے کے بعد اکٹھا ہوا تھا اور ان کو سکون میسر آیا تھا، پھر بھی عالم کی والدہ کے چہرے پر گزرے ہوئے کٹھن وقت کے اثرات نمایاں نظر آتے تھے۔ اُس روز چند لمحوں کے لئے عالم کو اکیلے میں مجھ سے بات کرنے کا موقعہ ملا تو اس نے پہلا سوال یہی کیا۔ کیا اب بھی آپ کو میری بات سمجھ میں آگئی یا آپ ابھی تک مجھ سے ناراض ہیں؟ میں آپ سے ناراض نہیں ہوں۔ واقعی آپ لوگوں کی زندگی بڑی کٹھن ہے ، میں نے جان لیا ہے۔ تو پھر کیا ارادہ ہے ، میر ی دُلہن بنو گی ؟ اپنی امی سے بات کروں ؟ ہر گز نہیں عالم ! میں اتنی آزمائشوں کی متحمل نہیں ہو سکتی۔ میں اس کو یہی جواب دینے والی تھی مگر نہ دے سکی کیونکہ اسی وقت اس کی امی اور والدہ وہاں آگئیں اور الفاظ میرے لبوں تک آکر رہ گئے۔ ہم اپنے شہر چلے آئے اور ہمارے آنے کے صرف ایک ہفتے بعد بھائی کو کسی نے خبر دی کہ عالم کو ان کے مخالف رشتہ داروں نے قتل کر دیا ہے۔ اف اس خوبصورت نوجوان نے جس کا نام فاتح عالم تھا، کس قدر مجبور اور مصیبتوں بھری زندگی گزاری، اتنی صعوبتیں برداشت کیں، چھ سال کی مفروری اور در بدر چھپتے پھرنا، پیاروں کا خون بہا، پھر بھی راضی نامے پر آمادہ ہونا، لیکن اس کے قبیلے کی روایات نے اس کا پیچھا نہ چھوڑا۔ یہ حسین ، نیک اطوار اور صلح پسند نوجوان بالآخر اپنوں کی دشمنی کی نذر ہو گیا۔ آذر بھائی، عالم کی موت کی خبر سُن کر پھوٹ پھوٹ کے روئے تھے۔ امی اور میں بھی بہت غمزدہ اور افسردہ ہوئے۔ تب ماں نے مجھے کہا۔ اسی لئے میں نے تمہیں پہلے دن سمجھا دیا تھا اور تم کو میری بات سمجھ نہ آرہی تھی۔ اب آگئی ہے نا سمجھ ! ہاں ماں ، بہت اچھی طرح میں نے جواب دیا لیکن ان کو یہ باور نہ کرواسکی کہ پیار کی کوئی حدود نہیں ہو تیں اور یہ کہ عالم کے قتل ہو جانے کی خبر سُن کر میں جیتے جی مر گئی ہوں۔ تین عورتیں تین کہانیاں
Dosti Ka Haq | UrduZone,میری دوستی کشور سے اس وجہ سے تھی کہ ہم ایک ہی محلے میں رہتے تھے اور اکٹھے اسکول جایا کرتے تھے۔ وہ ایک غریب گھر کی لڑکی تھی اور ہم خوشحال تھے مگر بچپن میں طبقاتی فرق سے بالاتر ہوتا ہے۔ وقت گزرتا گیا اور ہم اسکول سے کالج میں آگئے لیکن ہماری دوستی پھر بھی قائم رہی۔ وہ اونچے خیالات رکھتی تھی۔ ہمیشہ ایسے خواب دیکھتی جو کبھی پورے نہیں ہو سکتے تھے ، پھر بھی وہ خواب دیکھے جاتی۔ امی میرا کسی کے گھر جانا پسند نہیں کرتی تھیں اور کشور کی ماں اسے سہیلیوں کے گھر جانے سے نہیں روکتی تھی، تبھی وہ زیادہ وقت میرے گھر میں گزارتی تھی۔ ایف اے کے بعد کشور نے کالج جانا بند کر دیا تھا۔ یہ اس کی مجبوری تھی۔ اس کے والدین کے پاس بیٹی کو تعلیم دلوانے کے لئے رقم نہیں تھی۔ مجھے اکیلے کالج جانے کی عادت نہیں تھی لیکن اب اکیلی جاتی تھی۔ اس کے بغیر کالج میں دل نہیں لگتا تھا۔ کالج سے آنے کے بعد امی سے اجازت لے کر کشور کے گھر چلی جاتی۔ ماں مجھے منع نہ کرتیں کیونکہ ان دنوں میری سہیلی بہت افسردہ رہا کرتی تھی۔ کالج چھٹ گیا تھا اور اب اس کے والدین اس کی شادی کرنے کا سوچ رہے تھے۔ وہ بھی ایک ایسے لڑکے سے جو آٹھویں پاس بھی نہ تھا اور نہ ہی خوبصورت تھا، جبکہ کشور کا خواب اعلی تعلیم یافتہ اور خوبصورت نوجوان تھا۔ جیسا کہ ہر لڑکی کا خواب ہوتا ہے اور اُسے بھی یہ خواب دیکھنے کا حق تھا۔ جس لڑکے سے اس کے والد شادی کرنا چاہتے تھے ، وہ اس کی پھوپھی کا بیٹا واحد تھا۔ واحد پست سوچ کا نکما سا لڑ کا تھا۔ معاملہ یہ تھا کہ اس کی منگنی بہت چھوٹی عمر میں کشور سے کر دی گئی تھی لیکن جب اس نے آٹھویں میں اسکول کو خیر باد کہہ دیا تو کشور کی ماں سوچ میں پڑ گئی۔ اس نے نند سے کہا۔ تمہارا لڑکا کم از کم میٹرک تو کر لے۔ اس ساتویں پاس کو کون نوکری دے گا۔ جب واحد کو پتا چلا کہ ممانی نے ایسا کہا ہے تو اس نے خاندان بھر میں کہنا شروع کر دیا کہ ماموں سلیم  نے کشور کی شادی مجھ سے نہ کی تو میں اس کی شادی کسی اور سے بھی نہ ہونے دوں گا، بلکہ اس کے اور اپنے گھروں کو آگ لگادوں گا۔ اس کی دھمکیوں سے کشور کے والد گھبرا گئے۔ ان کی اور لڑکیاں بھی تھیں۔ بغیر جہیز کے جن کی شادیاں اچھے گھرانوں میں نہیں ہو سکتی تھیں۔ انہی دنوں ہمارے پڑوس میں ہمارے رشتہ دار آ گئے۔ ان کا لڑکا و قار انجینئر بن رہا تھا۔ اسے سوائے اپنی پڑھائی کے ، کسی سے سروکار نہ تھا۔ کشور نے جب وقار کو دیکھا تو بولی۔ رشنا ! کاش میری شادی تمہارے اس کزن سے ہو سکتی۔ میں نے جواب دیا کہ تمہارا منگیتر تو قسم کھا چکا ہے، کہ اگر اس کی شادی تم سے نہ ہو سکی تو وہ سارے محلے کے گھروں کو آگ لگادے گا۔ وقار مجھے بھی اچھا لگا۔ یہ عجیب بات تھی کہ ہم دونوں کو ایک ہی لڑکا پسند آیا تھا۔ کشور کو جو چیز پسند آتی وہ مجھ سے مانگ لیتی لیکن میں نے اس سے کبھی کچھ نہیں مانگا تھا۔ پڑوس میں خالہ سلمیٰ کے آنے سے رونق ہو گئی تھی انہوں نے ہمارے گھر اور ہم نے ان کے یہاں آنا جانا شروع کر دی۔ وہ کافی باتونی مگر پیار کرنے والی خاتون تھیں۔ ایک دن میں خالہ سلمیٰ کے گھر گئی تو دیکھا، وقار صحن میں بیٹھا ہے۔ خالہ نظر نہ آئیں تو میں نے اس کو سلام کیا اور خالہ کے بارے میں پوچھا۔ وہ بولا۔ کچن میں ہیں، بلائوں؟ لیکن میں وقار کو دیکھ کر ایسی گھبرائی کہ اس کی بات کا جواب دیئے بنالئے قدموں گھر لوٹ آئی۔ اسی شام میں کشور کے گھر گئی۔ اس کو بتایا کہ آج و قار صاحب کے درشن ہو گئے ہیں۔ وہ بولی۔ تم اکیلی کیوں گئیں ؟ ہم دونوں ساتھ جاتیں تو کچھ بات بھی کرتے۔ اگلے روز وہ آئی اور میرے سر ہو گئی کہ چلو خالہ کے گھر چلتے ہیں۔ مجبوراً مجھے اس کے ساتھ خالہ کے گھر جانا پڑا۔ وہ حسب معمول کرسی صحن میں ڈالے پڑھ رہا تھا۔ میں چپ رہی، کشور نے اسے سلام کیا۔ اس نے جواب دیا، تبھی خالہ کچن سے نکلیں اور ہمیں آواز دی۔ ہم خالہ سلمی کی طرف چلی گئیں۔ اس کے بعد تو کشور کو وقار کے خواب آنے لگے۔ ان خوابوں کا گویا تانتا بندھ گیا۔ وہ روز ہی کہتی کہ چلو، تمہاری خالہ کے گھر چلتے ہیں۔ میں اسے سمجھاتی کہ روز روز جانا ٹھیک نہیں، بار بار جانے سے جانے وہ کیا سمجھ بیٹھے۔ میرے بار بار منع کرنے پر وہ چپ ہو گئی اور میرے سامنے و قار کا ذکر کرنا بھی چھوڑ دیا مگر اس کے دل میں میرے کزن کے لئے ایک طوفان چھپا ہوا تھا۔ انہی دنوں اس کے والدین نے اس کی شادی واحد سے کر دی جو اس کو بالکل بھی پسند نہیں تھا۔ وہ والدین کے مجبور کرنے پر مارے باندھے راضی ہو گئی۔ جس روز دلہن بنی وداع ہو رہی تھی، بہت غمگیں تھی۔ مجھے دکھ ہو رہا تھا کہ اس کی شادی اس کی مرضی کے بغیر ہو رہی تھی۔ اس کے چلے جانے کے بعد دن بہت بور گزرنے لگے۔ زبردستی میں نے پڑھائی میں دل لگا لیا۔ گریجویشن کے بعد ایسی اکتاہٹ ہوئی کہ چین نہ آتا۔ والد سے اجازت لی اور ایک اسکول میں پڑھانا شروع کر دیا۔ ایک روز اسکول سے گھر لوٹ رہی تھی کہ بارش نے آ لیا۔ لمحوں میں تمام بھیگ گئی۔ سنبھل سنبھل کر چل رہی تھی کہ پانی سے بھرے راستے میں پھسل نہ پڑوں، تبھی وقار آتا نظر آیا۔ وہ اپنے کالج سے آرہا تھا۔ میرے قریب آکر سواری روک لی اور کہنے لگا۔ میں گھر جارہا ہوں، میرے ساتھ ساتھ چلو ورنہ بھیگ جائو گی۔ میں نے انکار کر دیا کہ خود چلی جائو گی۔ کیسے جائو گی اتنی بارش میں ؟ کوئی رکشہ کرلوں گی۔ اچھا ! رکشے والا زیادہ معتبر ہے مجھ سے ؟ ٹھیک ہے ، میں تم کو رکشہ کئے دیتا ہوں۔ اس نے ذرا آگے جاکر ایک رکشہ والے کو پکڑا اور میرے پاس لے آیا۔ میں رکشہ میں بیٹھ گئی۔ اس نے اپنی کار میرے پیچھے رکھی۔ جب گھر پر اتری، جلدی سے اندر چلی گئی۔ پلٹ کر نہیں دیکھا کیونکہ رکشے والے کو کرایہ اس نے پہلے سے دے دیا تھا۔  گھر آتے ہی ایک بڑی پریشانی نے استقبال کیا۔ امی جان بستر پر پڑی تھیں۔ ان کی طبیعت خراب تھی، والد گھر پر نہ تھے۔ امی دمے کی کیفیت میں تھیں۔ میرے ہاتھ پائوں پھول گئے۔ تبھی دوڑی خالہ سلمی کی طرف ، وہ میرے ساتھ آ گئیں۔ انہوں نے فورأ وقار کو بلایا اور امی کو کار میں ڈال کر اسپتال لے گئے۔ وقار نے بھاگ دوڑ کی، بڑے ڈاکٹر صاحب کو لایا۔ کمرہ بھی مل گیا۔ امی کو آکسیجن لگادی گئی لیکن ان کی حالت سنبھلنے کی بجائے بگڑتی گئی۔ خدا کی مرضی میں کسی کا دخل، ان کے بچنے کا کوئی امکان نظر نہیں آرہا تھا۔ میں زور زور سے رونے لگی۔ خالہ جان اور وقار نے مجھ کو تسلی دی مگر میرے دل کو چین کہاں۔ ابو مجھ کو تسلی دینے کی بجائے امی کی حالت دیکھ کر خود نڈھال تھے۔وہ امی سے بہت پیار کرتے تھے۔ اماں کو آپریشن کے لئے تھیڑ لے گئے مگر وہ جہانِ فانی سے ہی چلی گئیں۔ میری بھی جان نکل گئی۔ ابو دل تھام کر بیٹھ گئے۔ وہ شریک حیات کی موت کی خبر برداشت نہ کر سکے اور کرسی پر ہی اس جہان سے کوچ کر گئے۔ یہ سچ تھا ایسی محبت اور ذہنی ہم آہنگی میاں بیوی کے درمیان کم ہی دیکھنے کو ملتی ہے۔ سب ان کے ایک ساتھ اس دنیا سے چلے جانے پر حیران تھے اور میری حالت کا کون اندازہ کر سکتا ہے، جس کے ماں باپ ایک ساتھ دنیا سے رخصت ہو گئے ہوں۔ ان کے اکٹھے جنازے جاتے دیکھ کر میں خود بھی اسی لمحے مر جانا چاہتی تھی۔ چند دن تو رشتہ دار میرے ساتھ رہے پھر ایک ایک کر کے سبھی رخصت ہو گئے ، صرف سلمیٰ خالہ رہ گئیں۔ وہ مجھے اپنے گھر لے گئیں مگر مجھے وہاں چین نہ ملا۔ میں نے کہا۔ خالہ مجھے اپنے گھر پر رہنا ہے۔ خالہ نے مستری کو بلوایا اور اپنے اور ہمارے گھر کے بیچ اٹھی دیوار میں ایک در لگوا دیا تاکہ وہ اپنے گھر میں گھریلو فرائض انجام دیں اور در کھلا رہنے سے میں بھی اپنے گھر میں خود کو اکیلا محسوس نہ کروں۔ وہ لمحہ لمحہ میری خبر رکھتی تھیں۔ ماموں اور ممانی کراچی سے آئے تو کہا کہ تم ہمارے ساتھ چلو۔ میں نے انکار کر دیا کہ میں کسی صورت والدین کا گھر چھوڑ کر نہیں جائوں گی۔ تبھی ماموں ممانی اور خالہ سلمیٰ نے فیصلہ کیا کہ میری شادی وقار سے کر دیں تا کہ میں زندگی بھر اپنے ہی گھر سکون سے رہ سکوں۔ وقار ابھی شادی نہ کرنا چاہتا تھا۔ اس کی تعلیم کا آخری سال تھا، لیکن والدین کی وفات کے بعد میں اکیلی رہ گئی تھی۔ اس کا احساس وقار کو بھی تھا۔ وہ ایک اچھا انسان تھا، ایسا رشتہ تو کسی خوش نصیب کو ہی ملتا ہے۔ مجھے تو وہ پہلے سے ہی اچھا لگتا تھا۔ وقار نے مجھ سے شادی کی ہامی بھر لی اور ہماری منگنی ہو گئی۔ شادی ایک سال بعد ہونا تھی ، تاہم اب میں وقار کے سامنے زیادہ نہیں آتی تھی۔ جب ہم آمنے سامنے ہوتے ، میں گھبرانے لگتی۔ اسے میری یہ ادا اچھی لگتی تھی یوں وہ بھی مجھ سے زیادہ باتیں نہیں کرتا تھا۔ سبھی جاننے والے خوش تھے کہ مجھے یتیم کو ایک اچھا رشتہ مل گیا ہے۔ اب سلمی خالہ ہماری شادی کی تیاریوں میں مصروف تھیں اور مجھے کشور بہت یاد آرہی تھی۔ جب سے اس کی شادی ہوئی تھی ، وہ ملنے نہ آسکی تھی۔ خبر نہیں اس کا شوہر اسے کہاں لے گیا تھا؟ اس کا شوہر نشہ کرتا تھا۔ جب یہ حقیقت ہمارے علم میں آئی تبھی سے میں اس کے بارے فکر مند رہتی تھی۔ایک دن میں سلمی خالہ کے بلانے پر ان کے گھر گئی۔ وہ وقار کے پاس بیٹھی چائے پی رہی تھیں۔ انہوں نے اصرار کر کے مجھے بھی چائے دی اور بولیں۔ ادھر دیکھو کون آیا ہے ؟ میں چونک گئی۔ کشور ان کے گھر آئی ہوئی تھی اور سامنے والے کمرے کے دروازے پر کھڑی تھی۔ میری آواز سن کر کمرے سے باہر آ گئی۔ ہم دونوں گلے لگ گئیں۔ وہ رونے لگی تو میری بھی پلکیں بھیگ گئیں۔ اتنے عرصے بعد ہم دونوں ملے تھے۔ اس کی شوہر سے ناچاقی ہو گئی تھی۔ ایک تو یہ غم تھا، دوسرے اب واحد نے اس کو طلاق بھی دے دی۔ وہ بے گھر ہو گئی تھی ، ایک بچہ اس کے ساتھ تھا۔ میں تو سمجھتی تھی کہ وہ اپنے گھر میں خوش اور آباد ہے۔ سلمیٰ خالہ سے اجازت لے کر میں اس کو اپنے گھر لے آئی۔ اس کے بیٹے بلال کو پیار کیا، کشور کو تسلی دی، کھانا کھلایا۔ ماں بیٹا دونوں بھوکے تھے ، کشور کے والد بوڑھے تھے۔ دونوں بہنوں کی شادیاں ہو گئی تھیں۔ والد فوت ہو گئے تو اس کی ماں اپنے بھائی کے گھر چلی گئی۔ ممانی نے کشور اور اس کے بچے کو رکھنے سے انکار کر دیا۔ دونوں بہنوئی بھی کشور کو اپنے گھر رکھنے سے گریزاں تھے ، اب اس کا کوئی سہارا نہ تھا، جو کفالت کرتا۔ ہم ایک بار پھر سے گلے لگ کر روئیں۔ ہم دونوں پر ہی مصیبت کے پہاڑ ٹوٹ پڑے تھے۔ وہ مجھ سے زیادہ دکھی تھی۔ ہر طرف سے ٹھکرائی جا چکی تھی، سو میرے ساتھ ہی رہنے لگی۔ میں بھی گھر میں اکیلی تھی، اس کے آجانے سے رونق ہو گئی۔ شروع میں تو ہم دن رات باتیں کرتی رہتی تھیں۔ بچپن کی یادیں اور جوانی کے دُکھ سکھ کی باتیں گویا ختم ہی نہ ہوتی تھیں۔ ایک دن وہ بولی۔ مجھے اچھا نہیں لگتا کہ تم پر بوجھ بنوں۔ میں کوئی ملازمت ڈھونڈتی ہوں۔ میں نے اسے یہ کہہ کر روک دیا کہ تھوڑا صبر کر لو۔ میرے پاس اللہ کا دیا بہت کچھ ہے۔ ابو بینک میں کافی دولت چھوڑ گئے ہیں۔ تمہارے کھانے سے کم نہیں ہو جائے گا۔ مجھے یہ اچھا نہیں لگتا کہ میں گھر میں آرام کروں اور وہ محنت کرے۔ میں یہ بھی چاہتی تھی وہ ہر وقت میرے پاس رہے تاکہ مجھے تنہائی محسوس نہ ہو۔ کشور کو ابھی تک اس بات کا علم نہ تھا کہ میری منگنی وقار سے ہو چکی ہے۔ وہ اب بھی اس کا ذکر چاہت سے کرتی اور اسے پسندیدہ نگاہوں سے دیکھتی تھی، تبھی ایک روز میں نے سوچا کیوں نہ وقار سے کہوں کہ وہ میری بجائے کشور سے شادی کر لے ۔ ایک مطلقہ کو اور اس کے بچے کو سہارا دے دے جو چھوٹی سی عمر میں باپ کی شفقت سے محروم تھا۔ میں چاہتی تھی، میری  برباد سہیلی کو گھر کی عزت اور خوشیاں مل جائیں۔ سلمیٰ خالہ سے تو یہ بات کہنے کی جرأت نہ تھی، تبھی سوچا کہ وقار سے کہہ کر دیکھوں، شاید مان جائے۔ یہ ایک انہونی بات تھی لیکن دنیا میں معجزے بھی تو ہو جاتے ہیں۔ ایک دن وہ اکیلا بیٹھا تھا۔ میں اس کے پاس گئی اور بات کہنے کی اجازت طلب کی۔ وہ بولا، کہو۔ اس میں اس قدر جھجکنے کی کیا بات ہے۔ میں مدعا لبوں پر لائی تو وہ ہنس پڑا اور اسے مذاق سمجھا۔ کیسے اس کو سمجھاتی کہ دوستی کی خاطر میں سب کچھ کر سکتی ہوں۔ سوچتی تھی کہ جب کشور کو پتا چلے گا کہ جس شخص کو وہ پسند کرتی ہے ، میں اس سے شادی کرنے جارہی ہوں تو اس پر کیا گزرے گی؟ اسی سوچ میں ساری خوشی بھول جاتی تھی۔ ایک دن وقار نے مجھے گم صم دیکھا تو بولا۔ کن سوچو میں ڈوبی ہو ؟ میں تو کشور کے مستقبل کے بارے میں سوچوں میں ڈوبی تھی، وقار کی آواز پر کانپ گئی۔ ارے کیا ہو گیا ہے ؟ وہ میرے قریب آگیا۔ بتائو کیوں پریشان ہو ۔ بے اختیار میرے منہ سے نکالا۔ وقار کیا تم مجھ سے محبت کرتے ہو ؟ ہاں، محبت کرتا ہوں تب ہی تو شادی کر رہا ہوں۔ اگر میں تم سے کچھ مانگوں تو انکار نہیں کرو گے ؟ اگر تم میری جان بھی مانگو گی تو انکار نہ کروں گا۔ تم میری سہیلی کشور سے شادی کر لو۔ یہ سنتے ہی اس کا موڈ خراب ہو گیا۔ کہنے لگا۔ شاید تمہاری طبیعت ٹھیک نہیں ہے ، اپنے کمرے میں جا کر آرام کرو، مگر میں نہ مانی۔ وقار اگر تم اس سے شادی کر لو تو اس کو اور اس کے بچے کو سہار ا مل جائے گا، اور مجھے عمر بھر کے لئے سکون مل جائے گا کیونکہ میری سہیلی تم کو شادی سے پہلے بھی پسند کرتی تھی اور اب بھی کرتی ہے۔ اسے یہ معلوم نہیں ہے کہ میری تمہارے ساتھ منگنی ہو گئی ہے اور نہ میں نے اسے بتایا ہے ورنہ اور زیادہ دکھی ہو جائے گی۔ یہ سنتے ہی اس کا چہرہ غصے سے سرخ ہو گیا۔ کہنے لگا۔ تم کس قسم کی لڑکی ہو؟ یہ ہر گز نہیں ہو سکتا۔ تم میری منگیتر ہو اور میں تم کو پسند کرتا ہوں پھر کیوں اس سے شادی کروں۔ یہ بات دوبارہ مت کہنا۔ اس کو جلال میں دیکھ کر میں سہم گئی۔ خالہ سلمیٰ کا بھی ڈر تھا – لہذا میں اپنے گھر آگئی۔ ایک بار بات منہ سے نکل جائے تو پھر اس کا بار بار کہنا آسان ہو جاتا ہے۔ اب جب بھی وقار مجھے اکیلا نظر آتا، میں اس سے منت سماجت کرنے لگتی کہ تم میری سہیلی کا سہارا بن جائو۔ ایک روز اس نے کہا۔ تم بھی تو اکیلی ہو۔ اگر میں اس کا سہارا بن گیا تو پھر تم کو کون سہارا دے گا۔ میں اکیلی ضرور ہوں مگر تعلیم یافتہ ہوں۔ مجھے اچھی ملازمت مل سکتی ہے۔ صاحب جائیداد ہوں ، والد صاحب کا بینک بیلنس میرے نام ہے ، کچھ تو ہے میرے پاس، اس کے پاس تو کچھ بھی نہیں ہے۔ یہ سب کچھ تم اس کو دے دو اور تم میرے ساتھ آجائو۔ میں کیوں تمہاری سہیلی کی خاطر اپنی دنیا اجاڑوں؟ کیا تم احمق ہو یا میرا امتحان لے رہی ہو ۔ اب جب وہ بات سنتا کہ ایک مطلقہ اور اس کے بچے کو کون اپنائے گا تو غصے میں آپے سے باہر ہو جاتا۔ مجھے کشور کا غم کھائے جارہا تھا۔ ہر وقت اس کا اترا ہوا بے رونق چہرہ دیکھتی تو اس کی اُداسی میرا دل چیر دیتی۔ میں سوچتی کہ پہلے تو ہم دونوں کتنی خوش رہتی تھیں۔ کوئی غم ہمارے قریب نہ پھٹکتا تھا، اب ہم کیا سے کیا ہو گئے ہیں؟ یہی سوچیں میرے دل کو ٹکڑے ٹکڑے کرنے لگی تھیں۔ ایک روز جب میں وقار سے باتیں کر رہی تھی کہ کشور نے میری باتیں سن لیں۔ وہ خاموشی سے چلی گئی اور ہمیں پتا بھی نہ چلا۔ اس کے بعد سے وہ چپ چپ ، پژمردہ ہی رہنے لگی اور بیمار ہو کر بستر پر گرگئی۔ میں اصرار کر کے اسے ڈاکٹر کے پاس لے گئی۔ ڈاکٹر نے کچھ ٹیسٹ لکھ کر دیئے۔ خالہ سلمی نے اس کے ٹیسٹ کروا دیئے۔ وقار رپورٹیں لے آیا۔ ڈاکٹر نے رپورٹس دیکھ کر جو کہا، اس نے ہم کو نہ بتایا۔ کشور نے مجھے کہا کہ میں ایک دن کے لئے اپنی ماں کے پاس جانا چاہتی ہوں۔ ان سے ملنے کو دل چاہ رہا ہے تم اگر بلال کو اپنے پاس رکھ سکو تو میں آسانی سے سفر کر سکوں گی۔ بلال مجھے سے گھلا ہوا تھا۔ میں نے کہا۔ ہاں تم چلی جائو اور اسے میرے پاس رہنے دو۔ وہ بیٹے کو میرے حوالے کر کے ماں کے پاس چلی گئی۔ جاتے ہوئے وہ پریشان سی تھی۔ صبح گئی اور شام ہو گئی ، وہ نہ لوٹی۔ بلال کو میں نے کھانا کھلا کر سلا دیا۔ وہ اگلے دن بھی شام تک نہ لوٹی۔ مجھے فکر ہو گئی۔ سلمیٰ خالہ سے کہا کہ وہ کشور کا پتا کریں۔ وہ وقار کے ساتھ اس کی ماں کے گھر گئیں۔ پتا چلا کہ وہ اسپتال میں داخل ہے۔ اس کے ماموں نے بتایا کہ رپورٹیں ٹھیک نہیں آئیں۔ اس کو کینسر ہے اور وہ چند ماہ کی مہمان ہے۔ وقار بھی افسردہ ہو گیا۔ کشور نے اسے ایک خط دیا کہ یہ رشنا کو دے دینا۔ اس خط میں اس نے لکھا تھا کہ میں نے تمہاری باتیں سن لی تھیں۔ وقار تم سے محبت کرتا ہے ، تم اس سے شادی کر لینا۔ میں بلال تم کو سونپ رہی ہوں۔ کبھی کبھی دوستی کا حق بھی ادا کرنا پڑتا ہے، لہذا تم بلال کو ماں کا پیار دینا کیونکہ مجھے دنیا میں تمہارے سوا کسی پر اعتبار نہیں ہے۔ میری زندگی کے دن کم ہیں ، نجانے کب چلی جائوں۔ وقار سے درخواست ہے کہ میرے بچے کو اپنی شفقت کے سایے میں رہنے دیں۔ یہ خط پڑھ کر میں بہت روئی۔ اس کے بعد جتنے دن وہ زندہ رہی میں اور وقار اس کے پاس روز جاتے تھے۔ آخری دنوں میں جب ڈاکٹر نے اسے لا علاج قرار دے دیا تو اس کی ماں اس کو اپنے بھائی کے گھر  لے گئی۔ میری پیاری سہیلی اتنی جلد مجھ سے بچھڑ جائے گی علم نہ تھا۔ میری شادی کشور کی وفات کے تین ماہ بعد وقار سے ہو گئی۔ میں نے اپنی مرحوم سہیلی سے کیا ہوا وعدہ پورا کیا اور اس کے بیٹے کو ماں بن کر پالا ۔ مجھے خدا نے تین بیٹیوں سے نوازا۔ آج میرا ایک ہی بیٹا ہے اور وہ بلال ہے۔ میں اپنی سہیلی کا یہ احسان کبھی نہیں بھول سکتی کہ اس نے بلال کی صورت میں مجھے بڑھاپے کا سہارا دیا، ورنہ شاید اولاد نرینہ نہ ہونے کا دکھ ہم دونوں میاں بیوی کو عمر بھر سہنا پڑتا۔ اللہ کے ہر کام میں مصلحت ہوتی ہے۔ جانتی نہ تھی کہ بلال کی صورت میں خدا نے کتنی بڑی نعمت اور تحفے سے ہم کو نوازا ہے۔ کبھی کبھی دوست کی قربانی کا صلہ بھی اللہ تعالی کی طرف سے ایک بہترین انعام کی صورت میں انسان کو مل جاتا ہے۔ تین عورتیں تین کہانیاں
Aadhori Zindagi ki Khusiyan | UrduZone,برسوں بعد اچانک میں نے فرحانہ کو دیکھا تو پہچان نہ سکی۔ ایک خستہ حال، پریشان اور عمر رسیدہ عورت میرے درواز ے پر کھڑی تھی۔ چہرے سے صاف ظاہر تھا کہ دُکھوں کی بھٹی میں جل کر وقت سے پہلے اس کے روپ کا سونا را کھ ہو گیا ہے۔ وقت بھی کیا ظالم چیز ہے ؟ یہ کسی سے رعایت نہیں کرتا، جو اس کے ساتھ سنبھل کر چلیں ان سے بھی اور جو اس سے غفلت برتیں اُن سے بھی آنکھیں پھیر لیتا ہے۔ مجھ کو سوچ میں ڈوبا دیکھ کر وہ بولی۔ وجیہہ ! کیا تم نے مجھ کو نہیں پہچانا؟ میں ہوں تمہاری سہیلی فرحانہ ۔ ارے ہاں پہچان لیا، دراصل وقت بھی تو بہت گزر گیا ہے۔ جب تم پڑوس میں رہتی تھیں، تمہاری صورت، وضع رنگ رُوپ کچھ اور تھا مگر اب کتنی بدل گئی ہو ۔ وقت سے پہلے بڑھاپا اوڑھ لیا ہے۔ اندر آجائو، باہر کیوں کھڑی ہو۔ وہ جھجکتے قدموں سے اندر آگئی۔ میں اسے اپنے کمرے میں لے گئی۔ تم ایسی گئیں کہ پھر کبھی خبر ہی نہ لی۔ پچیس برس بعد کیسے ادھر کا خیال آگیا ؟ مت پوچھو۔ وہ ٹھنڈی آہ بھر کر بولی۔ دو چار بار فون کیا تو تمہارے شوہر نے اٹھایا اور رکھائی سے جواب دے کر رکھ دیا۔ بس اس کے بعد میں نے تم کو فون نہیں کیا۔ کدھر ہیں رحمن بھائی ، گھر پر ہیں کیا ؟ ارے نہیں، وہ دو تین روز کے لئے لاہور گئے ہیں۔ تم آرام سے بیٹھو۔ تم کو کوئی ڈسٹرب نہ کرے گا۔ فرحانہ نے سکون کا سانس لیا۔ میں نے اسے کھانا وغیرہ کھلایا۔ وہ کہنے لگی۔ جو مجھ پر بیتی، وہ ایک صفحے کا قصہ نہیں، پوری کتاب ہے۔ قصہ مختصر کہ آج کل در بدر ہوں۔ ایک فلاحی ادارے میں صفائی کا کام کرتی ہوں تو دو وقت کی روٹی کی مل جاتی ہے۔ آج میڈم سے چھٹی لے کر آئی ہوں۔ در بدر کیوں ؟ گھر نہیں ہے تمہارا، مقبول بھائی کدھر ہیں اور تمہارا بیٹا ! وہ تو ماشاء اللہ جوان ہو گیا ہو گا۔ مقبول نے مجھے طلاق دے دی تھی۔ بیٹا بھی انہوں نے رکھ لیا تھا۔ میکے والوں نے منہ موڑ لیا۔ کسی رشتہ دار نے نہ رکھا تو دوسری شادی کرنا پڑی۔ وہ مرد صحیح اطوار نہ نکلا، ادھر سے بھی طلاق ہو گئی۔ مجبورا گھر کی چھت کی خاطر تیسری شادی کی مگر قسمت نے ساتھ نہ دیا، وہ چل بسے۔ تب سے ہی در بدر ہوں۔ ایک دُکھ ہو تو بتائوں، فی الحال تو مجھے کچھ رقم درکار ہے۔ کسی سے قرض لیا تھا، وہ تنگ کر رہے ہیں۔ بہت سوچا تو آڑے وقت میں تمہارا ہی خیال ذہن میں آیا کہ تم انکار نہ کرو گی ، تبھی چلی آئی ہوں۔ اس نے لجا کر کہا تو میں افسردہ ہو گئی۔ میں نے سیف سے تیس ہزار روپے نکال کر اسے دیئے۔ وہ خوش ہو گئی اور دُعائیں دینے لگی۔ فرحانہ کے جانے کے بعد کافی دیر تک گم صم بیٹھی رہی۔ سوچ رہی تھی ، انسان کیا سے کیا ہو جاتا ہے۔ کل جو بن ٹھن کر رہتی تھی ، نت نئے فیش ، میک آپ قیمتی لباس اور آج فقیرنی جیسی حالت ، بال کھچڑی جن کو اسے رنگنے کی بھی توفیق نہ تھی۔ میں نے ٹھنڈی آہ بھری اور ذہن پچیس برس پہلے کے ماضی میں چلا گیا، جب وہ نئی نئی ہمارے پڑوس میں آئی تھی۔ ہمارے برابر والا گھر خالی تھا۔ اس میں مقبول صاحب اپنی بیوی فرحانہ کے ساتھ کرایے دار آئے تو خالی بنگلہ آباد ہو گیا۔ یہ ایک منزلہ چھوٹا سا بنگلہ تھا جو ہماری پرانی محلے دار زبیدہ باجی کا تھا۔ یہ تاجر لوگ تھے، بہت نیک اور ملنسار گھرانہ تھا۔ میری باجی زبیدہ سے اچھی دوستی تھی۔ فرحانہ کو وہ مجھ سے ملانے لائی تھیں کہ یہ ان کی نئی کرایہ دار تھی اور میری ہم دیوار بھی۔ اس کے بعد فرحانہ اکثر میرے گھر آنے لگی۔ میاں کام پر چلے جاتے ، میں بھی اکیلی ہو جاتی۔ وہ آجاتی تو گپ شپ میں دل بہل جاتا۔ وہ خوش مزاج، ہنسنے ہنسانے والی، باتونی خاتون تھی۔ اس طرح ہماری دوستی ہو گئی۔ میری عادت تھی کہ ہر بات فرحانہ سے کہہ دیتی تھی۔ انہی دنوں ایک عجب بات ہوئی کہ میرے گھر کے لینڈ لائن پر رانگ نمبر آنے لگے ۔ بہت پریشان ہوئی۔ ان دنوں ہمارے پاس سیل فون نہیں تھا۔ خیر ، میں نے اپنے شوہر کو بتایا ، وہ بولے۔ جس کا فون آتا ہے وہ کس کا نام لیتا ہے ؟ وہ میر انام لے کر کہتا ہے کہ وجیہہ سے بات کرنی ہے۔ اس کو تمہارا نمبر کس نے دیا ہے ؟ وہ الٹا مجھ سے سخت سوالات کرنے لگے۔ مجھے کیا پتا، میں تو خود اس کی وجہ سے پریشان ہوں۔ ہو نہ ہو، تمہارا نمبر تمہاری سہیلی نے کسی کو دیا ہے۔ ان کا شک فرحانہ پر تھا کیو نکہ ان دنوں وہی روز ہمارے گھر آتی تھی۔ ایک روز فرحانہ میرے گھر آئی۔ اس کے آنے کے چند منٹ بعد فون کی گھنٹی بجی۔ میں نے فون تالے میں رکھا ہوا تھا۔ فرحانہ بولی۔ تالا کھولو، میں بات کرتی ہوں۔ میں نے کہا، رہنے دو۔ ہم نے بات نہیں کرنی۔ یوں میں نے اسے بات نہیں کرنے دی۔ اس کے بعد میرے شوہر نے فون پر آبزرویشن لگوا دی۔ میں نے یہ بات بھی فرحانہ کو بتادی ،سو، رانگ نمبر آنے بند ہو گئے۔ اس واقعہ کے کچھ دن بعد ہی دو آدمی فرحانہ کا پتا پوچھتے میرے دروازے پر آگئے۔ میں نے گیٹ کے سوراخ سے جھانک کر دیکھا۔ وہ لوگ مجھے اچھے نہ لگے۔ آتے ہی انہوں نے میر انام لے کر پوچھا کہ کیا یہ وجیہہ کا گھر ہے ؟ میر اتو دل دھک سے رہ گیا۔ اتنی پریشانی ہوئی کہ کیا بتائوں ، رحمن گھر آئے تو ان کو بتایا۔ وہ بولے۔ چاہے وہ فرحانہ کے قریبی رشتہ دار کیوں نہ ہوں مگر اسے غیر مردوں کو تمہارا نام بتانے کی کیا ضرورت ہے۔ بہتر ہے کہ تم اس عورت سے دوستی چھوڑ دو۔ اس کے آنے کے بعد سے ہی ہمارے گھر رانگ نمبر ز کا سلسلہ شروع ہو گیا تھا، لہذا شوہر کو کیا الزام دیتی ، چُپ ہو رہی۔پھر اس کے اپنے گھر فون لگ گیا لیکن کچھ ہی عرصہ بعد وہ میرے گھر پریشانی میں آئی اور بتایا کہ مالک مکان نے اس کے کردار کو مشکوک قرار دے کر فون کٹوا دیا ہے۔ اس نے مجھے سے کہا کہ تم مالک مکان سے بات کرو۔ وہ تمہارے پرانے محلے دار ہیں۔ ان کو یقین دلائو کہ میں ایسی نہیں ہوں، وہ ہمارا ٹیلی فون بحال کر دے۔ اس کے کہنے پر ایک روز میں فرحانہ کو بتائے بغیر اس کے مالک مکان کے گھر چلی گئی اور زبیدہ باجی کے شوہر سے بات کی۔ وہ ایک نیک شخص تھے، کہنے لگے۔ بہن جی ، آپ اس عورت کی وکالت نہ کریں۔ آپ اس کے بارے میں کچھ نہیں جانتیں۔ جس شخص کو اس نے آپ کا نمبر دے رکھا تھا، وہ میرے پاس آیا تھا۔ اس کے ساتھ اس کی ان بن ہو گئی ہے۔ اس شخص نے اس کے سارے فون ٹیپ کر رکھے تھے۔ مجھ کو لا کر سنوائے ہیں۔ یہ غلط قسم کی اور احسان فراموش عورت ہے۔ اس نے آپ کے سارے خاندان کے بارے اس آدمی کو بتایا ہوا ہے۔ اگر آپ کہیں تو اس کی گفتگو ، جو ٹیپ میں ہے آپ کو سنوا دوں؟ بھائی محسن نے مجھ کر فرحانہ اور اس رانگ نمبر والے کا ٹیلیفون ٹیپ سنوا دیا۔ ان کی باتیں سُن کر میں تو سناٹے میں آگئی۔ فرحانہ نے اپنے آشنا سے بہت غلط قسم کی باتیں کیں تھیں۔ چونکہ میں رانگ نمبر والی آواز کو بھی پہچانتی تھی، اس لئے یقین نہ کرنے کا جواز ہی نہ رہا تھا۔ میں نے یہ بات اپنے شوہر کو بتائی۔ وہ بہت ناراض ہوئے اور مجھے نصیحت کی کہ اب اس سے تعلقات مت بگاڑو، ورنہ یہ دشمنی پر اتر آئے گی۔ اس معاملے پر چپ سادھ لو لیکن اس عورت سے بے رخی اختیار رکھو۔ اب بھی وہ میرے گھر آکر براجمان ہو جاتی۔ میں دل سے تو یہ چاہتی تھی کہ وہ اب ہمارے گھر نہ آیا کرے مگر مصلحتاً چپ تھی۔ دُعا کرتی تھی کہ اس کے شوہر کا تبادلہ ہو اور ہماری ان لوگوں سے جان چھوٹ جائے۔ میں نے اس کے گھر جانا بالکل چھوڑ دیا۔ اس کی خاطر مدارت بھی نہ کرتی ، چائے کا بھی روکھے منہ سے پوچھ لیتی ، لیکن وہ بدستور میرے گھر آتی رہی۔ اب مجھے یاد آیا کہ وہ اکثر کہا کرتی تھی کہ تم مجھ سے دوستی زیادہ دیر نہیں نباہ سکو گی۔ دھیرے دھیرے اس کی باتیں میری سمجھ میں آنے لگی تھیں۔ ایک دن کہنے لگی کہ مجھے اپنے کزن سے ملنا ہے، تم میرے ساتھ چلو۔ میں نے کہا۔ رحمن سے پوچھ لوں ، پھر تمہارے ساتھ جائوں گی۔ وہ بُرا مان گئی۔ کہنے لگی کہ یہ تمہاری عادت بہت بری ہے۔ تم دوستی کے لائق نہیں ہو۔ ہر بات تو اپنے شوہر کو نہیں بتانی چاہئے ۔ میں نے جواب دیا۔ میں مجبور ہوں۔ محسوس تو وہ بھی کر چکی تھی کہ میں اس سے کنی کترانے لگی ہوں لیکن میرے منہ وہ یوں نہیں آتی تھی کہ ایک تو میں اس کے رازوں سے واقف ہو چکی تھی ، دوسرے اس کے فون میرے گھر آتے تھے۔ جب وہ بیٹھی ہوتی ، سماجت کرتی تو میں اسے ریسیور اٹھانے دیتی لیکن تالے میں ہونے کی وجہ سے وہ اب کسی کو فون نہیں کر سکتی تھی۔ میں نے کہ دیا تھا کہ تالا میرے شوہر نے لگایا ہے۔ دوستی کی اصل روح تو ختم ہو چکی تھی ، اب تو میں بس تعلق نباہ رہی تھی۔ فرحانہ کے بیٹے کی عمر پانچ برس تھی۔ وہ ان دنوں اسکول جانے لگا تھا۔ اکثر جب وہ گھر پر نہ ہوتی اور وہ اسکول سے آجاتا تو سیدھا میرے پاس آتا۔ ننھے بچے پر کس کو ترس نہیں آتا۔ میں اس کا ہاتھ منہ دھلوا کر کھانا کھلاتی اور سلا دیتی۔ میں تو ایسا اس معصوم کے ساتھ ترس کھا کر کرتی تھی لیکن فرحانہ کی تو عادت ہو گئی اور وہ بچے کی فکر سے بھی آزاد ہو گئی۔ صبح اُس کا شوہر دفتر چلا جاتا اور رات کو آٹھ بجے لوٹتا تھا۔ تب تک ان کا بچہ میرے گھر ہوتا۔ وہ میرے ساتھ کھانا کھالیتا اور ماں کا انتظار کرتا۔ اب فرحانہ کھانا پکانے کی فکر سے بھی آزاد ہو گئی۔ شوہر کے جاتے ہی وہ بچے کو اسکول بس پر چڑھاتی اور تیار ہو کر کہیں چلی جاتی۔ مجھ سے اس نے کہہ رکھا تھا کہ وہ کوکنگ کلاس لینے جاتی ہے۔ انسان جتنا بھی جھوٹ بولے آخر ایک نہ ایک دن اس کی چوری پکڑی ہی جاتی ہے۔ ایک روز جبکہ وہ حسب معمول کہیں گئی ہوئی تھی، اس کا شوہر گھر آگیا۔ گیٹ پر تالا لگا تھا۔ مقبول بھائی تبھی میرے گھر آگئے ، پوچھا۔ جیا بہن ! فرحانہ کہاں ہے ؟ مجھے گھر سے ضروری فائل اٹھانی ہے۔ آپ کے یہاں تو نہیں ہے؟ نہیں، بھائی صاحب ، وہ تو کوکنگ کلاس لینے گئی ہوئی ہے۔ کوکنگ سینٹر کسی جگہ ہے بہن ؟ فرحانہ مجھے بتا چکی تھی کہ فلاں جگہ ایک ادارہ ہے جو یہ کورس کرواتا ہے ، سو میں نے اُسی ادارے کا نام بتادیا۔ مقبول بھائی کو کوئی ضروری کاغذات چاہئے تھے ، سو وہ اسی ادارے چلے گئے۔ وہاں کے سربراہ نے بتایا کہ اس نام کی کوئی عورت کو کنگ سیکھنے نہیں آتی۔ اتفاق کہ اسی دن ان کا بیٹا ناصر بھی اسکول سے وقت مقررہ پر نہیں آیا جبکہ روزانہ وہ اسکول بس سے اترتے ہی سیدھا میرے پاس دوڑا آتا تھا۔ جب مقبول بھائی لوٹے تو میں پریشان کھڑی تھی۔ انہوں نے دوبارہ میرے گھر کی گھنٹی بجائی ، بولے۔ اس ادارے میں تو محترمہ کا نام درج نہیں ہے۔ میں نے ان سے کہا کہ فرحانہ نے اس ادارے کا بتایا تھا۔ اب اگر وہ کسی دوسرے ادارے جاتی ہے تو اس بارے مجھے نہیں معلوم۔ وہ تو آہی جائے گی لیکن آپ کا بیٹا ابھی تک اسکول سے نہیں لوٹا ہے۔ اس کی فکر کیجئے کافی دیر ہو چکی ہے۔ یہ سنتے ہی مقبول بھائی کے ہاتھوں کے طوطے اڑ گئے۔ فوراً بیٹے کے اسکول کو چل دیئے۔ وہاں سے پتا چلا کہ اسکول کی چاروں بسیں بچوں کو لے کر جاچکی ہیں۔ ناصر اسکول میں نہیں تھا، وہ گھر بھی نہ پہنچا تھا۔ گارڈنے کہا۔ ذرا سا انتظار کیجئے۔ بچے کبھی غلط بس میں بھی بیٹھ جاتے ہیں۔ وہ دیکھئے ایک بس واپس آرہی ہے۔ بس اسکول کے گرائونڈ میں آکر رکی ، اس میں ناصر موجود تھا۔ ڈرائیور نے بتایا کہ یہ بھولے سے دو نمبر بس کی بجائے اس بس میں بیٹھ گیا تھا ، اس لئے سب بچوں کو ان کے گھروں پر اُتار کر میں اس کو واپس لے آیا ہوں۔ اپنا فون نمبر اس کے بیگ میں ضرور رکھا کیجئے۔ مقبول بھائی نے ڈرائیور کا شکریہ ادا کیا اور مقبول بھائی ناصر کو لے کر گھر آگئے۔ وہ اس روز بہت غصے میں تھے۔ ان کو آج پتا چلا تھا کہ ان کی بیوی روز ہی گھر سے چلی جاتی ہے۔ ناصر نے بتایا۔ ابو میں تو روز آنٹی کے گھر سے کھانا کھاتا ہوں اور وہاں ہی سو جاتا ہوں۔ مقبول بھائی ایک صابر صفت اور شریف آدمی تھے۔ انہوں نے میرا شکریہ ادا کیا۔ اس روز وہ دفتر لوٹ کر نہ گئے اور فرحانہ کا انتظار کرتے رہے۔ شام کو چار بجے وہ آئی تو شوہر کو دیکھ کر گھبرا گئی۔ خُدا جانے گھر میں ان کے کیا جھگڑا ہوا۔ بہر حال اس روز وہ میرے یہاں نہیں آئی۔ اگلے روز آئی تو بہت ناراض تھی۔ بولی۔ تم کیسی دوست ہو۔ تمہیں میرے شوہر کو کوکنگ اسکول کا نام بتانے کی کیا ضرورت تھی ؟ وہ وہاں چلے گئے اور اب میرے پیچھے پڑ گئے ہیں کہ میں ان کو بتائوں کہ میں نے کہاں داخلہ لیا ہوا ہے جبکہ میں نے کسی جگہ بھی داخلہ نہیں لیا۔ فرحانہ اس میں میرا کوئی قصور نہیں۔ تم مجھ کو اصل بات سے آگاہ رکھتیں، تو میں ایسانہ کہتی۔ مجھے کیا خبر کہ تم مجھ سے جھوٹ بول کر کہاں کہاں جاتی ہو۔ لیکن وہ اپنے کئے پر شرمندہ تھی اور نہ ہی اس نے میرا شکریہ ادا کیا لیکن اس واقعے کا یہ اثر ضرور ہوا کہ اس کے بعد وہ گھر سے کہیں نہیں جاتی تھی۔ اس کے بعد میاں بیوی کے درمیان ایک کھنچائو سا پیدا ہو گیا تھا۔ اکثر ان کے گھر سے جھگڑے کی آوازیں بھی آتی تھیں۔ اس بات کا ذکر میں نے اپنے شوہر سے کیا تو انہوں نے کہا کہ میں نے تم کو پہلے ہی بتادیا تھا کہ یہ عورت ٹھیک نہیں ہے ۔ تم نے میری بات نہ مانی ، اب دیکھ لو۔ ہم مرد زیادہ تجربہ کار ہوتے ہیں۔ تم لوگ تو گھر کی چار دیواری میں ہوتی ہو، تم کو زمانے کی کچھ خبر نہیں کہ باہر کیا ہورہا ہے۔ یہ ہمیں پتا ہوتا ہے اور ہم اُڑتی چڑیا کے پر گن لیتے ہیں۔ جتنی مجھے فرحانہ سے دوستی کی خوشی ہوئی تھی ، وہ سب ختم ہو گئی بلکہ اب تو میں یہی دُعا کرتی تھی کہ خُدا کرے یہ یہاں سے چلی جائے ۔ خُدا کا شکر کہ دو ماہ بعد ہی مقبول بھائی کا تبادلہ دوسرے شہر ہو گیا اور یہ لوگ ہمارے پڑوس کا مکان خالی کر گئے۔ ان کے جانے سے مجھے سکون ملا اور جان میں جان آئی۔ اکثر محلے والیاں مجھے اشارتا اس کے ساتھ دوستی رکھنے سے منع کرتی تھیں لیکن مجھ کو ان کی باتیں سمجھ میں نہیں آتی تھیں جب ذاتی تجربہ ہو گیا تبھی آنکھیں کھلیں اور بقول میرے شوہر ، اگر تم مجھ کو ہر بات بر وقت نہ بتاتیں تو میں آج تم کو تمہارے ماں باپ کے گھر بھیج دیتا اور میں سوچتی کہ اگر میں اپنے شوہر کو اعتماد میں نہ لیتی اور وہ تمام حالات کسی اور کی زبانی سنتے تو جانے میرے بارے کیا رائے قائم کر لیتے۔ فرحانہ کی کہانی سے یہ نہ سمجھنا چاہئے کہ ہر عورت دھو کے باز یا بے وفا ہوتی ہے بلکہ حقیقت یہ ہے کہ عموماً عورت ذات وفا کا پیکر اور قربانی کا مجسمہ ہوتی ہے۔ وہ ساری زندگی اپنے محبوب خاوند اور اولاد کی خوشی کی خاطر اپنے دل کی خوشی اور مفاد کو پس پشت ڈال سکتی ہے۔ اس کی مثال اسی گھر میں آنے والے نئی پڑوسن کی ہے جس کا نام مریم تھا۔ہمارے پڑوس میں جب یہ دوسرا جوڑا آکر آباد ہوا تو ہم نے ان سے بالکل میل جول نہیں رکھا۔ ایک روز مالک مکان کی بیوی آئی اور بولی۔ جیا بہن! تم مریم سے نہیں ملیں ؟ وہ میری بھانجی ہے۔ یہ بہت اچھے لوگ ہیں ، تب میں رحمن کی اجازت سے نئی پڑوسن سے ملنے چلی گئی اور پر دیکھ کر حیران رہ گئی کہ مریم کا شوہر مستقل و ہیل چیئر پر رہتا تھا، جبکہ مریم پڑھی لکھی اور ایک کالج میں لیکچرار تھی۔ وہ خوبصورت، سگھڑ اور اپنے کنبے کی کفیل تھی۔ شوہر کے معذور ہونے کے باوجود ان کا گھر سکون کا گہوارہ تھا۔ ان کے دو بچے تھے جو اسکول جاتے تھے۔ جب میرا مریم سے تعلق بنا تو پتا چلا کہ اس میں اور فرحانہ میں زمین و آسمان کا فرق تھا۔ حیران تھی کہ مریم اس قدر لائق، محنتی اور پرکشش ہے تو اس کی شادی ایک معذور شخص سے کیسے ہو گئی ہے۔ مریم نے بتایا کہ میں نے جب گریجویش کرلی تو امی کو میری شادی کی فکر ستانے لگی۔ معمر خان ہمارے رشتہ دار تھے۔ ان کی والدہ رشتہ لے کر آئیں، میرے والدین نے ہاں کر دی۔ تب معمر معذور نہیں تھے بلکہ بر سر روزگار تھے۔ چار سال ہم نے سکون سے گزارے۔ میرے دو بچے ہو گئے کہ ایک روز سر کاری دورے سے واپسی پر ان کی کار کا ایک ٹرک سے ایکسیڈنٹ ہو گیا اور یہ شدید زخمی ہو گئے۔ دونوں ٹانگیں بھی اس طرح ٹوٹیں کہ چورا چورا ہو گئیں۔ ان کے بچنے کی کوئی امید نہ تھی۔ عرصہ تک اسپتال میں رہے، کئی آپریشن ہوئے۔ میرا دن رات رونے سے کام تھا۔ اللہ تعالیٰ نے میری اور ہمارے والدین کی دعائیں سُن لیں۔ ان کو نئی زندگی تو مل گئی مگر دونوں ٹانگوں سے معذور ہو گئے۔ میں تو خُدا کا لاکھ لاکھ شکر ادا کرتی ہوں۔ بے شک معذور ہیں مگر جان تو بچ گئی ہے۔ میرے بچوں کا باپ اپنے بچوں کے درمیان موجود تو ہے ، میرے لئے یہی بہت ہے۔ میں پڑھی لکھی ہوں، کوشش کر کے لیکچرار بھی ہو گئی ہوں لہذا پھر سے خوشیاں ملنے پر اپنے رب کا لاکھ لاکھ شکر ادا کرتی رہتی ہوں کہ اس نے مجھے سہاگن رکھا ہے۔ شوہر کے ساتھ سے بڑی نعمت اور کیا ہو سکتی ہے۔ میں نے کہا۔ مریم تمہارا تو دل بہت بڑا ہے۔ زندگی کی مشکلات کو جھیل کر بھی خوش اور پُر سکون ہو جبکہ عمر بھر معذور شوہر کی خدمت بھی تمہارا فریضہ ہو گیا ہے۔ کیا تم کو کبھی تھکن کا احساس نہیں ہوتا؟ وہ بولی۔ بالکل نہیں، محبت میں بڑی طاقت ہے۔ دیکھو نا ! جب بچے خدا نخواستہ معذور ہو جاتے ہیں، تو کیا ماں باپ ان کو چھوڑ دیتے ہیں یا ان کو بوجھ سمجھتے ہیں ؟ بالکل نہیں ، ایسے ہی جب بیوی بیمار یا معذور ہو جائے تو خاوند اس کی دیکھ بھال کرتا ہے، اس کا علاج کرواتا ہے۔ اسے اپنی زندگی سے نکال تو نہیں دیتا؟ میں تو اپنے شوہر کو دیکھ دیکھ کر جیتی ہوں۔ ہر وقت اس احساس سے خوش رہتی ہوں کہ وہ زندہ ہیں اور میں سہاگن ہوں۔ میرے بچے ان سے پیار کرتے ہیں، ان سے لپٹتے ہیں، یہ کتنی خوشی اور سکون دینے والی بات ہے۔ مریم کی باتیں سُن کر میری آنکھوں میں آنسو آ گئے۔ میں نے سوچا کہ سچ ہے، پانچوں انگلیاں برابر نہیں ہو تیں۔ کچھ فرحانہ جیسی سب کچھ پا کر بھی غیر ذمہ دار ہوتی ہیں۔ اپنی غلطیوں سے ، سکھی اور خوشیوں بھری جنت کو کھو دیتی ہیں اور کچھ مریم ایسی بھی ہوتی ہیں کہ شریک زندگی معذور ہو تب بھی ادھوری زندگی کو خوشیوں کا گہوارہ سمجھ لیتی ہیں۔ تین عورتیں تین کہانیاں
